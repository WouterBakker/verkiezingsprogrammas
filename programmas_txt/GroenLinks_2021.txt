VERKIEZINGS-
PROGRAMMA
GROENLINKS 20212 3
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 2021TIJD VOOR  
NIEUW REALISME 
Als corona ons iets heeft geleerd dan is het wel hoe kwetsbaar we zijn, maar ook hoe 
veerkrachtig we zijn. Als mensen en als samenleving. Duizenden mensen worden nog steeds 
ziek en nog meer mensen verliezen hun baan en inkomen. En de kansenongelijkheid tussen 
kinderen is alleen maar groter geworden. Corona leerde ons ook waar we toe in staat zijn. 
Hoe we ons in korte tijd kunnen aanpassen. Dat radicale verandering niet alleen noodzakelijk 
maar ook mogelijk is.
Er is een groeiende onderstroom in de samenleving die strijdt voor die systeemverandering, 
die vecht tegen klimaatverandering, racisme en sociale ongelijkheid. De afgelopen jaren 
werd dat meer zichtbaar dan ooit via de klimaatstakers, Black Lives Matter en docenten en 
verpleegkundigen in actie. 
GroenLinks voelt zich verbonden met deze bewegingen. Om verandering voor elkaar te 
krijgen, wil GroenLinks deel uitmaken van de volgende regering. Die regering moet zo links en 
progressief mogelijk zijn. Daarom zoeken wij al voor de verkiezingen de samenwerking op met 
andere linkse en progressieve partijen.
Ik ben trots op het programma dat voor je ligt. Het is helder groen, het is modern links en het 
is harder nodig dan ooit. Ik kan de reacties op dit programma vanuit de gevestigde orde al 
dromen. Van rechtse politiek, van grote bedrijven en van populisten. Zij zullen zeggen: ‘het 
klinkt mooi, maar het kan niet!’
Marktwerking uit de zorg halen. Het kan niet.
Woningen betaalbaar maken door huren te verlagen. Het kan niet.
Een einde maken aan institutioneel racisme. Het kan niet. 
Iedere jongere van 18 jaar tienduizend euro startkapitaal geven. Dat kan al helemaal niet.
Grote vervuilers als KLM, Shell en de bio-industrie laten betalen voor vervuiling. Het kan niet.Voor al deze vertegenwoordigers van de status quo hebben wij maar een antwoord! Het kan 
wel. Want weet je wat niet kan? 
• Verpleegkundigen die hun werk niet kunnen doen door alle bureaucratie.
• Docenten die niet kunnen wonen in de stad waar ze lesgeven  
omdat ze de huur niet kunnen betalen.
• Geen werk kunnen vinden vanwege je achternaam. 
• Kansen van jongeren die steeds meer worden bepaald door  
de portemonnee van hun ouders.
• Opnieuw de aanpak van de klimaatcrisis uitstellen.
Dat is precies wat we met dit programma doen. We veranderen het perspectief. Niet 
verandering is onhaalbaar, maar het vasthouden aan de status quo is een doodlopende weg. 
De nieuwe klimaatgeneratie weet dit als geen ander. 
Deze generatie wordt niet gekenmerkt door een geboortejaar, maar vooral door mentaliteit. 
Wij hebben verbeeldingskracht en waarderen branie boven risicomijdende politiek. Wij 
geloven dat onze samenleving veerkracht nodig heeft, omdat het leven zelf nooit stilstaat 
maar continu in beweging is. Wij zien het onbekende niet als vreemd en eng, maar als 
een nieuwe wereld waar avontuur wacht. Wij zijn de klimaatgeneratie. Van de jongste 
klimaatstaker tot de grootouders voor het klimaat. 
Juist deze onzekere tijd van corona vraagt om een duidelijke visie. Die geven we met dit 
programma. Het is tijd voor nieuw realisme. Een ander perspectief op Nederland en de 
wereld. Het is onze missie om voor de verkiezingen van 17 maart een (online)beweging te 
bouwen die zijn gelijke niet kent. Daarmee maken we GroenLinks groter dan ooit zodat we de 
plannen uit dit verkiezingsprogramma in een volgend kabinet kunnen realiseren.
Jesse Klaver
4 5
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 2021INLEIDING  5
 
1. WE PAKKEN DE KLIMAATCRISIS AAN  8
 - Juist nu groen investeren  10
 - Een groene economie voor iedereen 14
 - Een gezonde omgeving 19
 - Duurzame landbouw en goed eten 26 
2. WE VERSTERKEN ONZE PUBLIEKE SECTOR 30
 - Zorg voor iedereen die dat nodig heeft 32
 - Goed onderwijs voor iedere leerling 39
 - Van woningmarkt naar volkshuisvesting 45 
3. WE DELEN WERK EN INKOMEN EERLIJK  49
 - Wie betaalt de rekening? 51
 - Goed werk is de basis 55
 - Iedereen doet mee 59 
4. WE BOUWEN AAN ÉÉN SAMENLEVING  64
 - We vechten tegen racisme en discriminatie 66
 - De waarde van kunst en cultuur 71
 - De democratie zijn we samen 74
 - De rechtsstaat beschermt ons allemaal 79
 - Humaan en rechtvaardig migratiebeleid 85 
5. WE STAAN VOOR INTERNATIONALE SOLIDARITEIT  90
 - Voor verandering in Europa 92
 - We strijden voor vrede en veiligheid 96
 - Eerlijke internationale politiek 99INHOUD
“We leven in een verwarrende wereld waarin veranderingen elkaar in een rap 
tempo opvolgen. Het formuleren van oplossingen voor problemen van deze tijd 
is er daarmee niet gemakkelijker op geworden.”
Het had, iets minder statig geformuleerd, zomaar een verzuchting kunnen zijn in een 
Kamerdebat over corona. Het komt in werkelijkheid uit het Beginselprogramma van 
GroenLinks van dertig jaar geleden. Ook toen, na de val van de Muur en het einde van de 
Koude Oorlog, werden we uitgedaagd om positie te kiezen in een wereld die snel verandert.
Het Beginselprogramma maakte een duidelijke keuze. En die keuze maakt GroenLinks nog 
steeds. We laten ons leiden door onze idealen voor een duurzame, eerlijke en inclusieve 
samenleving. Want de wereld verandert, maar onze waarden niet. Ook niet tijdens corona. We 
moeten wel bekennen: het was niet eenvoudig om een verkiezingsprogramma te schrijven in 
coronatijd. Het virus verspreidt zich op een onvoorspelbare manier, maatregelen volgen elkaar 
in hoog tempo op en de economische en sociale gevolgen van corona zijn onzeker.
Dan kun je kiezen voor vasthouden aan wat we hebben, een beetje doormodderen, de kat 
uit de boom kijken. Daar kiest GroenLinks niet voor. Want achter de golf van corona komen 
de nog veel hogere golven van de klimaatcrisis en de wereldwijde ongelijkheid. Om die het 
hoofd te bieden, zijn visie, ambitie en leiderschap nodig. Met dit verkiezingsprogramma laat 
GroenLinks zien hoe Nederland sterker, duurzamer en eerlijker uit de coronacrisis komt.
Daarvoor is politieke verandering nodig. Het mantra van de politiek in de afgelopen decennia 
was: TINA. There Is No Alternative. Er was geen alternatief voor blinde economische groei, 
die onze planeet uitputte. Voor snelle winsten van aandeelhouders, die ten koste gingen van 
werknemers en de samenleving. Voor marktwerking in de publieke sector, die professionals 
gek maakte en die ten koste ging van de kwaliteit van de zorg, de kansengelijkheid in 
het onderwijs en het recht op een dak boven je hoofd. Met dit verkiezingsprogramma laat 
GroenLinks zien: er is wel een alternatief. INLEIDING6 7
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 2021Dat alternatief broeit en borrelt in de samenleving. Met dat alternatief kiezen we voor een 
rechtvaardige aanpak van de klimaatcrisis. Voor het welzijn van ons allemaal en voor het 
eerlijk delen van welvaart. Voor een fatsoenlijk salaris voor de verpleegkundige, de leraar en 
de politieagent. Voor een inclusieve samenleving waarin racisme, discriminatie en uitsluiting 
geen plaats hebben. Voor een betrouwbare en betrokken overheid. Voor een eerlijk loon en 
basiszekerheid voor iedereen, ook als de arbeidsmarkt een afstand van je heeft genomen. 
Voor internationale solidariteit. Het is het alternatief van de hoop en de nieuwe politiek. En dat 
is hoog tijd.
Want laat er geen misverstand over bestaan. Als je wilt dat alles bij het oude blijft, moet je 
niet bij GroenLinks zijn. Maar als je vindt dat het klimaat niet kan wachten, de publieke sector 
niet kan wachten, de bestrijding van racisme en ongelijkheid niet kan wachten, stem dan op 
ons. Dit verkiezingsprogramma bevat de visie van GroenLinks voor een duurzame, eerlijke 
en inclusieve samenleving. Met plannen die in het tijdperk van TINA als onhaalbaar werden 
weggezet, maar nu realistischer zijn dan ooit. Die plannen vatten we samen in vijf beloften.
1. WE PAKKEN DE KLIMAATCRISIS AAN 
De klimaatcrisis vraagt om onmiddellijke actie. Onze generatie staat voor de taak om de 
samenleving en economie radicaal te verduurzamen. Op een eerlijke manier, waarbij de 
sterkste schouders de zwaarste lasten dragen. Dat doet GroenLinks door groen te investeren, 
de grootste vervuilers te laten betalen en de opbrengsten van verduurzaming eerlijk te delen.
2. WE VERSTERKEN ONZE PUBLIEKE SECTOR
Onze zorg, ons onderwijs en onze volkshuisvesting zijn goud waard. Ze vormen het 
fundament van een eerlijke en welvarende samenleving. GroenLinks pakt het betonrot van 
de marktwerking in de publieke sector aan en geeft professionals het vertrouwen en de 
waardering die ze verdienen. We garanderen voor iedereen toegang tot goede zorg, het beste 
onderwijs en een betaalbare woning.
3. WE DELEN WERK EN INKOMEN EERLIJK
GroenLinks legt de rekening van de coronacrisis waar die hoort: bij grote bedrijven, 
aandeelhouders en de superrijken. We kiezen voor basiszekerheid, een fatsoenlijk inkomen 
en kansen voor iedereen om mee te doen aan de samenleving. We nemen afscheid van het 
aandeelhouderskapitalisme en kiezen voor een eerlijke arbeidsmarkt en een democratische 
economie.4. WE BOUWEN AAN ÉÉN SAMENLEVING
Als er iets is dat we leren van de coronacrisis, is het dat we er samen voor staan. Solidariteit 
is de kracht waarmee we corona overwinnen en een betere samenleving bouwen. Waarin 
we racisme en discriminatie bestrijden, een veilige plek bieden aan mensen die op de vlucht 
zijn voor oorlog en geweld, kunst en cultuur op waarde schatten en onze democratie en 
rechtsstaat versterken.
5. WE STAAN VOOR INTERNATIONALE SOLIDARITEIT
Globalisering is een feit. De vraag is: welke globalisering willen we? GroenLinks kiest voor 
globalisering waarin we naïef economisme en ongelimiteerde vrijhandel vervangen door 
internationale solidariteit, mondiaal klimaatbeleid, bescherming van mensenrechten en 
strategische onafhankelijkheid. Dat doen we in een sterk en verenigd Europa.
Tot slot. Dit verkiezingsprogramma is niet alleen het verhaal van GroenLinks of van deze 
programmacommissie. Het is het verhaal van de talloze mensen en organisaties die elk op 
hun eigen manier bijgedragen aan een keerpunt. Een keerpunt naar een samenleving die 
duurzamer, eerlijker en inclusiever is. GroenLinks is onderdeel van een veel grotere beweging 
van verandering. Op 17 maart 2021 is het tijd voor die beweging.
Jeroen Postma
Voorzitter programmacommissie 
Tweede Kamerverkiezingen 20219
VERKIEZINGSPROGRAMMA GROENLINKS 2021 8
VERKIEZINGSPROGRAMMA GROENLINKS 2021
WE PAKKEN DE 
KLIMAATCRISIS AAN
8HOOFDSTUK 1 De klimaatcrisis is de grootste opgave van onze tijd. Het tegengaan van de opwarming 
van de aarde vergt al onze daadkracht, creativiteit en wil tot samenwerking. Nu al zien 
we de gevolgen van klimaatverandering: allesverwoestende branden, hevige stormen, 
overstromingen, droogte, mislukte oogsten, het massale uitsterven van plant- en diersoorten. 
Als we niet genoeg doen, laten we een onbewoonbare wereld achter voor de volgende 
generaties.
Dat is het slechte nieuws. Het goede nieuws is: wij kunnen dit. Er is een ongekend sterke 
maatschappelijke beweging in klimaatactie gekomen. Een wereldwijde beweging van 
actiegroepen, maatschappelijke organisaties en bedrijven. En van gewone mensen, van jong 
tot oud. GroenLinks is onderdeel van die beweging die laat zien dat een duurzame wereld 
mogelijk is. Maar dat vereist politiek leiderschap.
Want de coronacrisis stelt ons voor een duidelijke keuze. Willen we terug naar de wereld van 
voor corona? Door te kiezen voor grote bedrijven en de fossiele economie ten koste van de 
planeet, werknemers en de samenleving? Of durven we te kiezen voor een groene toekomst 
waarin welzijn bovenaan staat en we welvaart delen? Voor GroenLinks is het antwoord 
duidelijk: wij kiezen vol overtuiging voor die groene toekomst.
Solidariteit is de basis van onze groene politiek. GroenLinks laat de vervuilers betalen en de 
sterkste schouders de zwaarste lasten dragen. En we delen de opbrengsten van vergroening 
eerlijk. Dat vraagt een actieve overheid die investeert en ingrijpt wanneer dat nodig is.  
Met een economie die ten dienste staat van de samenleving en met een gezonde balans 
tussen werken, wonen, natuur, landbouw en vervoer. Want een wereld waarin duurzaamheid, 
eerlijkheid, welvaart en welzijn samengaan, is mogelijk. Als we maar durven te kiezen. INLEIDING11
VERKIEZINGSPROGRAMMA GROENLINKS 2021 10
VERKIEZINGSPROGRAMMA GROENLINKS 2021Deze tijd vraagt om politieke durf en ambitie. Nederland mag niet de fouten van de vorige 
crisis herhalen, waarin de overheid bezuinigde en de rekening bij de samenleving neerlegde. 
Daarom gaat GroenLinks groen investeren. Waarmee we uit de coronacrisis komen, 
Nederland sterker maken en klimaatverandering bestrijden. We stellen ambitieuze doelen 
om de uitstoot van CO2 en andere broeikasgassen te verlagen. Dat is hard nodig om de 
opwarming van de aarde tegen te gaan.  
GroenLinks investeert nu in de economie, de 
banen en de samenleving van de toekomst. 
Van woningen en openbaar vervoer tot 
natuur en energie. Waarbij niet economische 
groei centraal staat, maar brede welvaart: 
het welzijn van heel de samenleving en een 
gezonde planeet. Onze nieuwe economie 
bouwen we op al die mensen en bedrijven 
die eerlijk en duurzaam werken. Op goed 
werkgeverschap, normaal belasting betalen 
en oog voor de wereld en de mensen om 
je heen. Op het midden- en kleinbedrijf, 
startups, digitalisering, kennis en groene 
innovatie. En op een financiële sector die 
werkt voor mensen en voor de planeet. 
Zo’n economie kan niet zonder een sterke 
en betrouwbare overheid. Een overheid die 
investeert, de grenzen van de planeet erkent 
en kiest voor een eerlijke verdeling van 
kennis, macht, inkomen en onze natuurlijk 
hulpbronnen. JUIST NU 
GROEN INVESTEREN 
Eerlijk klimaatbeleid betekent dat de sterkste 
schouders de zwaarste lasten dragen. Veel 
grote bedrijven hebben jarenlang hoge 
winsten gemaakt voor hun aandeelhouders, 
vaak met fossiele activiteiten en met steun 
van de overheid. GroenLinks stopt het 
voortrekken van die bedrijven en kiest 
voor groene industriepolitiek. We stellen 
strenge normen op die bedrijven verplichten 
duurzamer te gaan werken. We maken 
duidelijke keuzes voor wat we in Nederland 
en Europa produceren, waarmee we 
onafhankelijker worden in de geglobaliseerde 
economie.PROGRAMMAPUNTEN
1. We doen er alles aan om de opwarming van de aarde te beperken tot 
anderhalve graad. We stoten in 2030 60 procent minder CO2 en andere 
broeikasgassen uit dan in 1990 en in 2045 is de hele samenleving 
klimaatneutraal. In 2040 zijn onze elektriciteitsopwekking en de industrie 
klimaatneutraal. Daarbij gaan de grootste vervuilers de rekening betalen; 
de rest van de samenleving profiteert. We zetten ons in Europa in voor een 
ambitieus klimaatbeleid, met een CO2-reductie van 65 procent in 2030. 
2. Om de urgentie van de klimaatcrisis te benadrukken, roept Nederland de 
klimaatnoodtoestand uit. Er komt een minister van Klimaat en Energie die 
verantwoordelijk is voor het klimaatbeleid en de energietransitie. Deze 
minister krijgt een eigen ministerie en ziet toe op het behalen van de 
klimaatdoelen. Er komt een Klimaatraad als onafhankelijke rapporteur en 
adviseur op het gebied van klimaatbeleid. De raad controleert of huidig beleid 
in lijn is met de klimaatdoelen en kan op basis van de actuele stand van de 
wetenschap extra maatregelen adviseren om de doelen te behalen.
3. We richten een Klimaatfonds op van 60 miljard euro. Daarmee investeren 
we in een groene en eerlijke samenleving. In meer betaalbare en 
duurzame woningen, in groene energie, in het oplossen van de schulden- 
en dakloosheidscrisis, in scholing, onderzoek en innovatie, in landbouw, 
natuur, fietsen en openbaar vervoer. Met het Klimaatfonds bestrijden we 
klimaatverandering, maken we Nederland mooier, bouwen we de groene 
economie van morgen en creëren we banen voor vandaag.
4. We voeren een CO2-belasting in die bovenop de huidige Europese heffing 
komt. De Europese heffing is te laag en kent te veel uitzonderingen voor de 
grote vervuilers. Met onze CO2-belasting worden alternatieven voor fossiel 
aantrekkelijker en gaan bedrijven een eerlijke prijs betalen voor de schade 
die CO2 toebrengt aan het klimaat. We introduceren de CO2-belasting bij 
de grote vervuilende bedrijven en breiden deze daarna uit naar andere 
sectoren, zoals transport en landbouw. Tenslotte zetten we ons in voor een 
minimumprijs voor CO2 op Europees niveau.12 13
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20215. De Nederlandse overheid wordt een groene koploper. In het subsidie-, 
onderzoeks-, investerings-, aanbestedings- en inkoopbeleid van de 
overheid en staatsdeelnemingen bouwt de overheid fossiele activiteiten 
af en gaan we voldoen aan de doelstellingen van het Klimaatakkoord van 
Parijs. Het topsectorenbeleid wordt uitsluitend ingezet voor maatschappelijk 
verantwoorde, groene en digitale innovaties. Met dit alles maken we nog eens 
miljarden vrij voor de economie van de toekomst. 
6. Met onze infrastructuur, havens, industrie en technologische kennis heeft 
Nederland de kans om Europese koploper te worden in de circulaire 
economie. Daar horen ambitieuze doelen bij: de overheid koopt in 2030 
volledig circulair in en Nederlandse bedrijven en buitenlandse bedrijven die 
hun producten hier verkopen, gebruiken in 2030 de helft minder grondstoffen 
en zijn uiterlijk in 2050 circulair. 
7. Om de circulaire economie te stimuleren, verhogen we de 
afvalstoffenbelasting voor het storten en verbranden van afval. Fabrikanten 
gaan een grondstoffenbelasting betalen en worden verplicht een oplopend 
percentage gerecyclede materialen te gebruiken. Het wordt eenvoudiger om 
afval op een veilige manier weer te gebruiken als grondstof. We zorgen dat 
het gescheiden inzamelen van afval  de standaard wordt, niet alleen thuis 
maar ook op andere locaties. Reststromen uit de circulaire economie kunnen 
onder strenge voorwaarden worden gebruikt voor het opwekken van warmte. 
Producten worden ontworpen om gerepareerd te worden, met fysieke open 
standaarden bij het Forum Standaardisatie, en consumenten mogen voor 
reparaties derde partijen gebruiken. Fabrikanten geven langer garantie op hun 
producten en er komt statiegeld op elektronica. 
8. We kiezen voor groene industriepolitiek en stappen af van de 
mainportstrategie die vooral is gericht op fossiele (lucht-)havens. We 
herwaarderen de maakindustrie in Nederland en Europa, waardoor we 
producten niet meer de hele wereld over hoeven te slepen en in een crisis 
minder afhankelijk zijn van het buitenland. Producten met een groot publiek 
belang, zoals vaccins, medicijnen en mondkapjes, maken we in Nederland of 
Europa zelf.9. Een groene economie kan niet zonder een groene financiële sector. 
Financiële partijen, zoals banken, pensioenfondsen en vermogensbeheerders 
moeten inzichtelijk maken welke klimaat- en biodiversiteitsrisico’ s ze op 
hun balans hebben en hoe ze deze gaan verkleinen. We vergroenen de 
bankenbelasting en verhogen de buffereisen voor banken met veel risico’s. 
De komende tien jaar verbieden we stapsgewijs de wereldwijde financiering 
van nieuwe fossiele activiteiten door Nederlandse financiële partijen, in het 
bijzonder pensioenfondsen. De financiering van nieuwe kolencentrales is 
vanaf 2022 niet meer toegestaan.15
VERKIEZINGSPROGRAMMA GROENLINKS 2021 14
VERKIEZINGSPROGRAMMA GROENLINKS 2021Een groene economie is van ons allemaal. Duurzaamheid en democratie gaan daarom voor 
GroenLinks hand in hand. Voor een effectieve en inclusieve aanpak van de klimaatcrisis 
werken de nationale overheid, provincies, gemeenten, maatschappelijke organisaties, 
bedrijven en bewoners(coöperaties) samen. Bewoners willen en kunnen meebeslissen over 
de verduurzaming van hun wijk, dorp of gemeente. Lokale en regionale ondernemers zijn het 
economische cement in de aanpak van de klimaatcrisis. Gemeenten en maatschappelijke 
organisaties weten als geen ander wat nodig is om de kosten en opbrengsten van 
verduurzaming eerlijk te delen.
Het midden- en kleinbedrijf en startups 
vormen het economische hart van Nederland. 
Maar de overheid heeft jarenlang juist grote 
bedrijven geholpen, met lage belastingen 
en soepele regels. Als dank ontweken 
die massaal belasting en verscheepten 
ze banen naar het buitenland. Ook in de 
coronacrisis bleek weer dat grote bedrijven 
het overheidsloket gemakkelijk weten te 
vinden, vaak zonder veel bereidheid om als 
tegenprestatie te verduurzamen en banen 
te behouden. GroenLinks kiest ervoor 
de financiële ondersteuning en groene 
investeringen terecht te laten komen bij het 
midden- en kleinbedrijf, startups en de grote 
bedrijven die echte sociale en economische 
waarde creëren. EEN GROENE ECONOMIE 
VOOR IEDEREEN
Een groene economie kan niet zonder 
schone energie. Helaas hebben we een 
enorme achterstand op andere landen. 
Nederland heeft te lang vertrouwd op 
fossiele brandstoffen als kolen, olie en gas 
en loopt achter in het opwekken van zonne- 
en windenergie. Maar er liggen kansen. 
Schone energie wordt steeds goedkoper. We 
hebben de technologie, de industrie en de 
infrastructuur om een inhaalslag te maken en 
om koploper te worden in de schone energie 
van de toekomst. GroenLinks wil die kansen 
grijpen.1. Iedere inwoner van Nederland krijgt een stem in het aanpakken van de 
klimaatcrisis. We stellen onder andere een nationaal Klimaatburgerberaad 
van gelote burgers in, die een dwarsdoorsnede van de samenleving 
vertegenwoordigt. Het Klimaatburgerberaad doet voorstellen over 
klimaatbeleid gebaseerd op informatie van wetenschappers, experts 
en belanghebbenden. Ook op het lokale en regionale niveau geven we 
burgers zeggenschap, bijvoorbeeld in het opstellen van de Regionale 
Energiestrategieën 
2. Iedereen moet eigenaar kunnen zijn van de opwekking van schone 
energie. Bij nieuwe publieke projecten voor windmolens en zonnepanelen 
ontvangen bewoners aandelen. Energiecoöperaties van bewoners en lokale 
ondernemers krijgen goedkope leningen, deskundig advies en hoeven te 
voldoen aan minder strenge regels zodat ze kunnen investeren in schone 
energie. 
3. Voor eigenaren van huizen en andere gebouwen maken we het 
aantrekkelijker om te isoleren, ventileren en een warmtepomp aan te schaffen, 
onder andere met subsidies en goedkope leningen. Er komt een gunstige 
regeling voor groene daken en gevels en voor voorzieningen die regenwater 
opvangen. We zorgen ervoor dat betrouwbare en praktische informatie over 
energieneutraal en klimaatbestendig (ver)bouwen breed beschikbaar is. 
4. Eigenaren van huurwoningen verplichten we om te investeren in de 
energieprestaties van hun woningen. De rekening van het klimaatneutraal 
maken van sociale huurwoningen mag niet terecht komen bij huurders. 
Alle nieuwbouw van woningen is gasloos, energieneutraal en bevat 
standaard natuurvoorzieningen, zoals nestkasten voor vogels. Vanaf de 
ontwerpfase worden architecten, installateurs en deskundigen betrokken 
om klimaatbestendig te bouwen. We stellen normen voor het gebruik van 
circulaire bouwmaterialen, zoals gerecycled beton, hout en herbruikbare 
bakstenen. PROGRAMMAPUNTEN16 17
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20215. Gemeenten werken samen met bewoners en bedrijven aan het aardgasvrij 
maken van wijken. Ze krijgen hiervoor meer financiële en juridische 
mogelijkheden. We zetten in op elektriciteit, aardwarmte (geothermie) en 
warmte uit water (aquathermie) als duurzame bronnen voor de verwarming 
van gebouwen en industrie. Aanvullend kan restwarmte uit de industrie 
worden gebruikt om huizen te verwarmen, maar dit mag nooit verduurzaming 
van de industrie in de weg staan. Waar nodig regelen we financiële 
compensatie voor mensen die met hun wijk overstappen op alternatieven 
voor gas. We zorgen voor een gelijk (financieel) speelveld voor collectieve 
warmteoplossingen.
6. We kiezen voor de economische en sociale kracht van regio’s.  
Van groene waterstof in Groningen tot duurzame chemie in Zuid-Limburg, van 
windenergie in Zeeland tot Foodvalley in Gelderland, van Brainport Eindhoven 
tot GreenBizIJmond. Een regierol van de nationale overheid is daarbij nodig 
om regionale ongelijkheid tegen te gaan en banen en welvaart eerlijker over 
Nederland te verdelen. We maken voldoende geld vrij voor het repareren en 
versterken van woningen in het aardgasgebied in Groningen en investeren 
in het ontwikkelen van de regio. Het spreidingsbeleid van Rijksdiensten over 
heel Nederland krijgt een nieuwe impuls. Caribisch Nederland gaat in de eigen 
energie voorzien en wordt een voortrekker in de Cariben. We ondersteunen 
Curaçao bij het sluiten en saneren van de Isla-raffinaderij, waarmee ruimte 
ontstaat voor woningbouw, toerisme en duurzame economische ontwikkeling. 
7. Het midden- en kleinbedrijf is de banenkampioen van Nederland. Deze 
honderdduizenden ondernemers spelen met hun lokale en regionale 
betrokkenheid een onmisbare economische en sociale rol in de 
samenleving. Met steun- en stimuleringsmaatregelen voor groen en sociaal 
ondernemerschap, hulp bij digitalisering, mkb-vriendelijke aanbestedingen 
door de overheid en het gemakkelijker maken van Europese samenwerking 
in grensregio’s zorgen we ervoor dat het midden- en kleinbedrijf ook na de 
coronacrisis deze rol kan blijven spelen. We zorgen voor een eerlijk speelveld 
voor het midden- en kleinbedrijf ten opzichte van grote bedrijven.8. Innovatieve ondernemingen zijn aanjagers van de nieuwe economie. 
Innovaties voor circulaire economie, (bio)medische technologie, digitale 
technologie, games, platforms en 3D-printing zijn niet meer weg te denken 
uit onze samenleving. We stimuleren ondernemingen die bijdragen aan een 
groene en eerlijke economie. Dat doen we door het Klimaatfonds voor hen 
open te stellen en (Europese) netwerken tussen innovatieve ondernemingen, 
kennisinstellingen en grotere bedrijven te versterken. 
9. In navolging van het reclameverbod voor tabak wordt reclame verboden voor 
producten en diensten die forse klimaatschade veroorzaken, om te beginnen 
met een reclameverbod op stuntaanbiedingen voor vliegreizen en vervuilende 
auto’s zoals SUV’s. Energiebedrijven mogen geen reclame maken voor 
fossiele energie. Zolang de hoofdactiviteit van energiebedrijven fossiel is, is 
voor hen ook alle andere reclame verboden.
10. De komende kabinetsperiode verlenen we de vergunningen voor 60 gigawatt 
extra schone elektriciteit van windmolens op de Noordzee. Die windmolens 
moeten er uiterlijk in 2040 staan. Zonnepanelen en groene daken komen 
op de lijst verplichte energiebesparende maatregelen voor eigenaren van 
grote gebouwen. De overheid geeft het goede voorbeeld door het versneld 
verduurzamen van het Rijksvastgoed, het klimaatneutraal opleveren van elk 
nieuw overheidsgebouw en het investeren in de verduurzaming van scholen, 
sportaccommodaties, zorggebouwen en culturele instellingen. We investeren 
in meer capaciteit van het elektriciteitsnet. Daarnaast is energiebesparing 
essentieel; dat wordt een belangrijk onderdeel van beslissingen over nieuwe 
technologie, digitale infrastructuur, bouwen en vervoer.
11. Kerncentrales zijn geen optie voor het duurzaam opwekken van energie. 
De bouw van een centrale duurt tientallen jaren, daar wacht de klimaatcrisis 
niet op. Daarnaast kosten de bouw en de ontmanteling van een kerncentrale 
tientallen miljarden euro’s, waardoor kernenergie op geen enkele manier 
economisch rendabel is. Niet voor niets is er geen bedrijf te vinden dat in 
Nederland een kerncentrale wil bouwen. En dan hebben we het nog niet eens 
over het risico op desastreuze ongelukken en het radioactieve afval waarmee 
we ontelbare generaties na ons zouden opzadelen. Als mogelijk interessante 
opties voor de toekomst ondersteunen we wel onderzoek naar thorium en 
kernfusie.19
VERKIEZINGSPROGRAMMA GROENLINKS 2021 18
VERKIEZINGSPROGRAMMA GROENLINKS 2021Nederland is in de loop van de eeuwen kampioen efficiënt ruimtegebruik geworden. In ons 
kleine landje leerden we landbouw, natuur, wonen, werken en vervoer te combineren. We 
wonnen nieuw land uit water en bouwden de Deltawerken om Nederland droog te houden. 
Maar we zijn in de loop van de tijd ook dingen verleerd. Om goed te plannen waar we wonen 
en werken, waardoor ons landschap verdoost en verrommelt. Om te zorgen voor schone 
lucht, rust en groen voor iedereen. Om onze veiligheid en gezondheid te stellen boven de 
belangen van de luchtvaart- en auto-industrie.
Nu is het moment om het anders te doen. 
De coronacrisis heeft onze manier van 
wonen, werken en reizen veranderd en ons 
laten merken hoe belangrijk een gezonde 
omgeving is. Meer dan ooit is er aandacht 
voor schone lucht, groen in de omgeving, 
goed openbaar vervoer en ruimte op straat 
voor voetgangers en fietsers. Gespreide 
werktijden en op afstand werken, met alle 
voor- en nadelen die daarbij horen, zijn voor 
veel mensen normaal geworden. Hoe dat 
alles er in de toekomst uit gaat zien, weten 
we niet. Maar voor GroenLinks is één ding 
duidelijk: wij kiezen voor een schone, groene, 
gezonde en veilige omgeving. EEN GEZONDE  
OMGEVING
Natuur is daarbij van onschatbare waarde. 
Maar ook te vaak weerloos tegen gevestigde 
economische belangen. GroenLinks geeft 
natuur in Nederland weer de plaats die 
het verdient. We leggen nieuwe natuur 
aan, bijvoorbeeld bij de Marker Wadden, 
Oostvaarderswold en in de Peel. We 
verbinden versnipperde natuurgebieden 
door het afmaken van de Ecologische 
Hoofdstructuur, geven rivieren de ruimte en 
houden onze kusten open. We halveren de 
uitstoot van stikstof. Industrie, verkeer en 
landbouw moeten daar allemaal eerlijk aan 
bijdragen, net als de luchtvaart. De luchtvaart 
behandelen we als iedere bedrijfstak. Dat 
betekent: voldoen aan duurzaamheidseisen, 
minder overlast en gewoon belasting betalen.12. We maken Nederland koploper in groene waterstof. Groene waterstof is 
een vorm van schone energie voor zaken die moeilijk op elektriciteit kunnen 
draaien, zoals de industrie en lang en zwaar transport. Groene waterstof 
is daarnaast hard nodig voor transport en opslag van duurzame energie. 
We investeren in kennis, innovatie en infrastructuur en stimuleren bedrijven 
te elektrificeren en over te stappen van fossiel naar groene waterstof. W e 
gebruiken de oude gasleidingen voor het transport van waterstof en leggen 
een waterstofeiland op zee aan.
13. GroenLinks is tegenstander van het gebruik van biomassa voor het opwekken 
van elektriciteit en warmte. We willen geen nieuwe biomassacentrales en 
geen bijstook van biomassa in kolencentrales. Bestaande biomassacentrales 
faseren we uit. We gebruiken biomassa als een waardevolle grondstof voor 
onder andere papier en plastic en voor toepassingen in de circulaire chemie 
en bouw.
14. Nederland heeft een snelle en eerlijke exitstrategie nodig voor aardgas, 
olie en steenkolen. Daarmee worden we minder afhankelijk van landen als 
Rusland en Saoedi-Arabië en voorkomen we aardbevingen in Groningen. W e 
sluiten de kolencentrales in de volgende kabinetsperiode en stoppen met de 
winning, handel, opslag, overslag en subsidiering van fossiele brandstoffen. 
Grootgebruikers krijgen geen korting meer op hun energierekening en nieuwe 
vergunningen voor (proef)boringen naar gas en olie op land zijn uitgesloten. 20 21
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20211. We leggen 100.000 hectare nieuwe natuur aan in Nederland. Dat is een 
gebied ter grootte van de Veluwe. We zorgen voor een vitaal netwerk van 
verbonden natuurgebieden, basiskwaliteit natuur in steden en natuurrijke 
agrarische gebieden.  We beschermen de natuur beter door wettelijk vast te 
leggen dat de uitstoot van stikstof in 2030 met 50 procent moet zijn gedaald. 
Ook andere natuurdoelen worden beter wettelijk geborgd. We planten de 
komende kabinetsperiode 17 miljoen extra bomen: voor elke Nederlander een 
boom. Met dit alles herstellen we de biodiversiteit, die de afgelopen decennia 
dramatisch achteruit is gegaan. Daarnaast gaan we met nieuwe natuur 
klimaatverandering tegen, creëren we banen in natuurbescherming en -aanleg 
en maken we Nederland mooier voor inwoners en toeristen. 
2. De natuur is in zichzelf waardevol. Gezonde natuur speelt een essentiële 
rol bij het beperken van klimaatverandering. Natuur verdient een stem en 
een eigen plek aan de onderhandelingstafel. We geven daarom - net als in 
andere landen - de natuur rechten, bijvoorbeeld via rechtspersoonlijkheid. 
Ecocide, de (grootschalige) beschadiging, vernietiging of het verlies van 
natuur en ecosystemen wordt strafbaar. Ook internationaal roepen we 
overheden, bedrijven en individuen die zich schuldig maken aan ecocide ter 
verantwoording.
3. We gaan de strijd aan met zwerfafval. Er komt statiegeld op blikjes en 
glazen wijnflessen zodat deze niet meer in de natuur terechtkomen. In 2030 
bestaan alle plastic producten en verpakkingen voor 50 procent uit gerecycled 
plastic. We leggen het gratis verstrekken van plastic producten, zoals 
hamburgerbakjes en koffiebekers, aan banden en verbieden onzinplastic 
zoals plastic theezakjes en vochtige doekjes met plastic erin. We zorgen 
ervoor dat plastic producten die noodzakelijk zijn voor medische toepassingen 
of mensen met een beperking beschikbaar blijven.
4. Schone lucht is van levensbelang. De normen voor luchtkwaliteit van de 
Wereldgezondheidsorganisatie worden leidend. De uitstoot van vervuilende 
stoffen voor door de industrie, het verkeer en de landbouw moeten fors naar 
beneden. Daarnaast zorgen we voor meer groen in onze woonomgeving. Bij 
nieuwe woningbouw komen normen voor de aanleg van groen, bijvoorbeeld in 
de vorm van een park, voedselbos, volkstuinen en moestuinen. PROGRAMMAPUNTEN
5. Onze natuur verdient meer bescherming tegen criminele activiteiten, zoals 
het dumpen van (drugs)afval, stroperij en vernielingen. We zorgen voor 
meer handhavers, meer passende opleidingen en betere samenwerking 
tussen de overheid en private organisaties, zoals Natuurmonumenten. 
Natuurorganisaties die belangrijke publieke taken verrichten, zoals 
natuuronderhoud en voorlichting, worden beter ondersteund. De 
verzelfstandiging van Staatsbosbeheer draaien we terug.
6. We voeren strengere normen in voor chemische stoffen. Vergunningen voor 
het gebruik van die stoffen zijn altijd tijdelijk, met de verplichting om aan te 
tonen dat uitstoot en lozingen niet schadelijk zijn voor onze gezondheid en het 
milieu. Chemische stoffen moeten in de hele productieketen te traceren zijn. 
Het gebruik van persistente, giftige stoffen, zoals PFAS en GenX, faseren we 
uit. Naast het invoeren van strenge normen verbeteren we de handhaving en 
verhogen we de straffen. Te veel veelplegers van milieucriminaliteit komen nu 
weg met een kleine boete. 
7. Ons water moet schoner. Samen met de waterschappen verbeteren 
we de kwaliteit van het water door de verspreiding van pesticiden, 
bestrijdingsmiddelen, kunstmest en medicijnresten terug te dringen en uit het 
water te zuiveren. Ook plastics en andere schadelijke stoffen hebben onze 
aandacht. We voeren een vernieuwd en eerlijker belastingstelsel in voor het 
waterbeheer en de waterzuivering, zodat huishoudens minder meebetalen 
aan de kosten van de landbouw. Zo zorgen we dat de vervuiler betaalt.
8. We geven Nationale Landschappen, unieke combinaties van agrarisch 
gebied, natuur en cultuurhistorie, de status die ze verdienen. Dat betekent een 
betere bescherming en beter beheer van prachtige gebieden zoals de Hoekse 
Waard, Nationaal Park Zuid-Limburg, Noardlike Fryske Wâlden en Nationaal 
Landschap IJsseldelta. De Waddenzee, een Unesco Werelderfgoed, is een 
uniek gebied waar natuurbehoud en natuurontwikkeling voorop staan. We 
werken aan het behoud en herstel van de natuur, het weids landschap en 
de donkerte van de Wadden. Aan de kust van de Noordzee en de Wadden 
herstellen we grootschalige geleidelijke zoet-zoutwaterovergangen. We 
verbieden mijnbouw in het Waddengebied. 22 23
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20219. We verhogen het waterpeil in veenweidegebieden om oxidatie van het veen, 
en daarmee bodemdaling en de uitstoot van CO2, te voorkomen. We geven 
prioriteit aan de gebieden waar de kosten voor waterbeheer nu al (vrijwel) 
net zo hoog zijn als de opbrengsten van de landbouw. Verhoging van het 
waterpeil betekent ook dat de veehouderij zal moeten kijken naar minder 
intensief gebruik van de grond of naar functieverandering. ‘Functie volgt peil’  
wordt in heel Nederland het uitgangspunt. Dat betekent dat we het waterpeil 
kiezen dat past bij het bodem- en watersysteem van een gebied en niet het 
peil dat past bij het huidige grondgebruik. Dit helpt in het oosten om droogte te 
voorkomen en in het westen om verzilting te bestrijden. 
10. Klimaatadaptie is essentieel, zowel in bebouwde als in groene gebieden. 
We investeren in de aanpassing aan de gevolgen van klimaatverandering, 
zoals hitte, droogte en hevige buien. We stappen over op een fundamenteel 
ander waterbeheer: van water afvoeren naar slim water vasthouden. 
Hierbij kiezen we zoveel mogelijk voor natuurlijke maatregelen. W e creëren 
meer groen in de steden, bouwen klimaatadaptief en zorgen dat water 
beter wordt opgevangen en verwerkt. We vormen de waterschappen 
om tot klimaatschappen. Zij krijgen een grote rol in het aanjagen van 
klimaatadaptatie in de regio en stellen met iedere gemeente een 
klimaatadaptatieplan op. Alle grondwateronttrekking wordt vergunningsplichtig. 
11. In natuur tussen steden en dorpen wordt niet gebouwd. Nieuwe woningen 
bouwen we zoveel mogelijk binnen de grenzen van de huidige bebouwing en 
bij uitzondering op landbouwgrond. Speculatie met grond, in de verwachting 
dat daar woningbouw zal komen, dammen we in door de groene zones rond 
bebouwde gebieden tot anti-specu-latiezones te maken. In kleinere steden 
en landelijke gebieden investeren we in het open en bereikbaar houden 
van voorzieningen, zoals scholen en ziekenhuizen. Goede bereikbaarheid 
met de fiets en het openbaar vervoer staan daarbij bovenaan. In en rond 
grotere steden zetten we in op meer ruimte voor de fiets, goedkoper en beter 
openbaar vervoer en autoluwe stadscentra. Nieuwe woonwijken zijn vanaf 
het begin goed bereikbaar met de fiets en het openbaar vervoer. Zo pakken 
we vervoersarmoede aan. We brengen het ministerie van VROM terug om 
Nederland mooier en duurzamer in te richten.12. Als de overheid investeert in openbaar vervoer en groen, stijgt de waarde 
van de grond in de buurt. Het is niet meer dan normaal dat de samenleving 
meeprofiteert van deze waardestijging. We ontwikkelen daarom financiële 
instrumenten zodat partijen die financieel profiteren, gaan meebetalen aan de 
publieke investeringen van lokale overheden. Met deze opbrengsten kunnen 
overheden dan blijven investeren in publieke voorzieningen. 
13. De coronacrisis treft het openbaar vervoer hard. De reguliere budgetten zijn 
en blijven hard nodig om de dienstregeling op peil te houden. We investeren 
extra in trein- en spoorcapaciteit en goede stations. Daarnaast verhogen we 
de capaciteit door de hoeveelheid eersteklascoupés  te verminderen. Onze 
ambitie is om heel Nederland beter bereikbaar te maken met het openbaar 
vervoer. We streven daarbij onder andere naar een nieuwe rechtstreekse 
verbinding tussen Groningen en de Randstad (de Lelylijn) die op termijn kan 
worden doorgetrokken naar Hamburg. Ook kijken we naar een snelle trein 
tussen Eindhoven en het Duitse ICE-netwerk (waaronder Düsseldorf en Aken) 
en uitbreiding van het openbaar vervoer rond de steden. Daarnaast streven 
we naar minimaal één busverbinding per dorpskern.
14. We investeren in de fiets en vervoer over water. We leggen geen nieuwe 
autowegen aan, want meer asfalt leidt alleen maar tot meer files. W e 
stimuleren (elektrisch) fietsen door het aanleggen van snelfietspaden tussen 
gemeenten en het uitbreiden van fietsenstallingen bij stations en OV -
knooppunten. Binnen de bebouwde kom wordt 30 kilometer per uur de norm 
voor auto’s. Daarnaast zetten we ons in voor het autovrij maken van straten 
rondom scholen. Dat beperkt het aantal verkeersslachtoffers, en vermindert 
de luchtvervuiling en geluidsoverlast. We voeren intelligente snelheidsassis-
tentie in voor auto's en stoppen uiterlijk in 2025 de verkoop van nieuwe 
fossiele brom- en snorfietsen.
15. Met rekeningrijden gaan automobilisten op een eerlijke en privacyvriendelijke 
manier betalen naar gebruik en hun belasting voor het milieu. Daarmee 
vervangen we de motorrijtuigenbelasting. We bouwen de fiscale bevoordeling 
van leaseauto’s af. Door de fiets van de zaak, carpoolen en openbaar 
vervoersabonnementen financieel aantrekkelijk te maken, stimuleren we 
werkgevers om schoon vervoer aan te bieden. 24 25
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 202116. We voorkomen verspilling en onnodige ritjes van pakketbezorgers door 
verzendkosten verplicht door te laten berekenen en de werkelijke kosten voor 
retournering verplicht te maken. We stimuleren de ontwikkeling en het gebruik 
van ophaalpunten en lokale emissievrije logistiek. We gaan de vernietiging 
van verkoopbare producten tegen en ontmoedigen de export hiervan als dat 
tot marktverstoring leidt in andere landen.
17. We werken samen met gemeenten aan grotere en strenge milieuzones en 
verbieden zo snel mogelijk, maar zeker binnen  tien jaar, de verkoop van 
nieuwe auto’s op fossiele brandstof. De publieke sector loopt voorop in het 
uitfaseren van fossiele brandstoffen. We bouwen aan een landelijk dekkend 
netwerk van laadpalen en snellaadstations voor elektrische (vracht)auto’ s. We 
investeren samen met de scheepvaart in walstroom en stimuleren elektrische 
binnenvaart. De zeevaart moet gaan voldoen aan de doelstellingen van 
het Klimaatakkoord van Parijs. We ondersteunen de ontwikkeling en het 
opschalen van de productie van schonere brandstoffen zoals synthetische 
kerosine.
18. Snelle treinen gaan Nederland verbinden met meer Europese landen. 
De trein naar Brussel, Londen en Parijs gaat straks ieder uur. Ook zetten 
we in Europees verband in op directe en waar mogelijk snellere (nacht)
treinverbindingen op langere trajecten, onder andere naar Berlijn, Wenen, 
Madrid, Rome en Stockholm. Om snel internationaal treinverkeer in Europa 
te stimuleren, streven we naar de oprichting van een Europees Spoor-
wegagentschap. 
19. We stoppen korte vluchten binnen 750 kilometer waarvoor de trein 
een alternatief is en vullen de vrijkomende ruimte niet op met andere 
bestemmingen. Lelystad Airport gaat niet open. Rotterdam The Hague 
Airport gaat dicht. Schiphol en de regionale vliegvelden worden kleiner en 
concentreren zich op de luchtvaart die voor Nederland belangrijk is. We gaan 
niet met subsidies en belastingvoordelen onrendabele vliegvelden overeind 
houden.20. Met een Nederlandse tickettax ontmoedigen we veelvliegers. De opbrengsten 
van deze tax gebruiken we onder andere voor het goedkoper maken van 
(internationale) treinkaartjes. Daarnaast zetten we ons in Europa in voor 
het heffen van accijns op kerosine en btw op een vliegticket. Commerciële 
nachtvluchten zijn niet meer toegestaan. De luchtvaart moet verplicht en 
wettelijk afdwingbaar geluidsoverlast en uitstoot van stikstof en (ultra)fijnstof 
verminderen en voldoen aan de doelstellingen van het Klimaatakkoord van 
Parijs. De luchtvaart kan en mag niet terug naar het niveau van voor corona.27
VERKIEZINGSPROGRAMMA GROENLINKS 2021 26
VERKIEZINGSPROGRAMMA GROENLINKS 2021Ons eten is veel meer dan de brandstof voor ons lichaam. Het zegt iets over wie we zijn en 
wat we belangrijk vinden. Met dat voor ogen is ons eten een pijnlijke afspiegeling van een 
verstoorde relatie tussen onszelf en anderen, tussen mens en planeet en tussen mens en 
dier. De coronacrisis laat daarnaast zien hoe kwetsbaar ons exportgerichte voedselsysteem 
is wanneer er plotseling veel minder arbeidsmigranten zijn, de internationale logistiek hapert 
en landen grijpen naar protectionisme. GroenLinks wil werken aan een fundamenteel ander 
systeem dat zorgt voor duurzaam geproduceerd en gezond eten en drinken dat beschikbaar 
en betaalbaar is voor iedereen. Dat betekent dat we op een andere manier moeten nadenken 
over onze landbouw.
Veel boeren in Nederland zijn vastgelopen 
in een systeem dat hen dwingt te werken 
in strijd met de omgeving, de natuur en 
dieren. GroenLinks wil naar een systeem 
waarin gezondheid van mensen en dieren 
het uitgangspunt is, schaalvergroting 
niet noodzakelijk is om te overleven, de 
rijkdom van de bodem behouden blijft voor 
toekomstige generaties, lokale productie en 
verkoop voorrang krijgen, boeren een betere 
onderhandelingspositie hebben tegenover 
supermarkten en de landbouw gifvrij is. 
GroenLinks staat zij aan zij met de boeren 
die iedere dag vanuit die overtuiging aan 
natuurinclusieve landbouw werken.DUURZAME LANDBOUW 
EN GOED ETEN
Dieren zijn geen productiemiddelen die 
ten dienste staan van de mens, maar 
levende wezens die ruimte en bescherming 
verdienen. De enorme veestapel in 
Nederland is onhoudbaar voor klimaat, 
natuur, gezondheid van mensen en welzijn 
van dieren. Voor een toekomstbestendige 
landbouw moet de veestapel halveren. 
GroenLinks wil van kwantiteit naar kwaliteit 
en van kiloknallers naar meer plantaardig 
eten. GroenLinks strijdt voor de rechten en 
het welzijn van dieren.1. De toekomst van de landbouw is duurzaam, lokaal, gezond en diervriendelijk. 
Boeren hebben nu vaak nog te weinig ruimte om te verduurzamen vanwege 
het huidige marktmodel. Daarom zorgen we voor stevige financiële 
ondersteuning en onafhankelijke advisering voor boeren die omschakelen 
naar natuurinclusieve landbouw en boeren die hun veestapel inkrimpen.  
Banken betalen hieraan mee bij intensieve veehouderijbedrijven aan wie ze 
leningen hebben uitstaan. In Europa zetten we ons in voor landbouwsubsidies 
die bijdragen aan natuurinclusieve landbouw. Met dit langetermijnbeleid geven 
we boeren duidelijkheid over de toekomst van de landbouw en werken we toe 
naar een halvering van de veestapel in 2030.
2. We werken toe naar 25 procent biologische landbouw in Nederland in 
2030. Dat doen we in lijn met de ‘Farm to Fork’ strategie van de Europese 
Commissie. We ontmoedigen het gebruik van krachtvoer uit het buitenland 
en we maken de export van mest onmogelijk. Zowel de landbouw als 
particulieren stoppen met het gif glyfosaat en bouwen het gebruik af van alle 
bestrijdingsmiddelen die schadelijk zijn voor het milieu. We stimuleren het 
gebruik van natuurlijke bestrijdingsmiddelen. 
3. Boeren verdienen eerlijke prijzen voor hun producten. We passen het 
mededingingsbeleid aan zodat coöperaties en samenwerkingsverbanden van 
boeren meer marktmacht krijgen ten opzichte van de voedselverwerkers en 
supermarktketens. We verbieden de verkoop van voedsel onder de kostprijs. 
Ook geven we boeren meer (financiële) waardering voor de diensten die ze 
uitvoeren, zoals duurzaam landschaps-, natuur- en waterbeheer. We geven 
actieve steun aan initiatieven die landbouw combineren met natuurbeheer, 
opwek van duurzame energie, kleinschalige recreatie, zorgvoorzieningen of 
nieuwe woonvormen. Daarnaast stimuleren we duurzame koplopers die werk 
maken van voedselbossen, voedselgemeenschappen en korte ketens rond 
steden en dorpen.PROGRAMMAPUNTEN28 29
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20214. We voeren een eerlijke prijs voor vlees en vis in waarin alle kosten zijn 
doorberekend. Zo belasten we ook de klimaat- en natuurschade. Transparantie 
van de voedselketen is cruciaal: de consument moet kunnen zien hoe de 
prijs van voedsel is opgebouwd, inclusief de kosten voor klimaat en natuur. 
De opbrengsten gebruiken we om boeren en vissers te ondersteunen in de 
omschakeling naar natuurinclusieve landbouw en duurzame visserij. We 
stimuleren de omslag naar de productie en consumptie van plantaardige in 
plaats van dierlijke eiwitten. 
5. We garanderen dat elke Nederlander toegang heeft tot duurzaam en gezond 
voedsel. We maken groente en fruit goedkoper door het schrappen van de btw 
op deze producten. Leerlingen die tussen de middag op de basisschool blijven, 
krijgen een gezonde lunch. Alle middelbare scholen hebben een gezonde 
schoolkantine inclusief gezonde automaten. We normeren de maximale 
hoeveelheid zout, verzadigd vet en suiker in junkfood en voeren een suikertaks 
in voor frisdranken. Alle verpakkingen krijgen een nutri-score die aangeeft hoe 
gezond een product is. 
6. Wereldwijd verspillen we een derde van al het voedsel. Dat is onacceptabel. 
We verbieden supermarkten om voeding weg te gooien of ongeschikt te 
maken voor consumptie. In plaats daarvan schenken zij onverkochte voeding 
aan de voedselbank of geven ze het een andere nuttige sociale bestemming. 
Eten wat daar niet voor geschikt is, wordt verwerkt tot langer houdbare 
producten of als laatste optie gecomposteerd of vergist. We breiden de lijst 
met producten zonder houdbaarheidsdatum uit, zodat consumenten minder 
eten weggooien. Zolang mensen afhankelijk zijn van voedselbanken, zorgen 
we dat vervoer naar de voedselbank geen belemmering vormt en er voldoende 
levensmiddelen voorradig zijn. 
7. Nederlandse universiteiten, waaronder die van Wageningen, en 
onderzoeksinstituten gaan een belangrijke rol spelen in onderzoek naar 
verduurzaming van het landbouw- en voedselsysteem. We zetten in op 
de ontwikkeling en export van kennis over duurzame en regeneratieve 
landbouw en efficiënte lokale voedselsystemen. We introduceren een 
heffing op broeikasgassen en stikstof in de landbouw. De heffing richten 
we in als een stimulans voor de natuurinclusieve landbouw en als een 
prikkel voor verduurzaming van de landbouw die nog niet natuurinclusief is. 
Belastingvrijstellingen op niet-duurzame vormen van landbouw schaffen we af.8. Er komt een einde aan de bio-industrie. Nieuwbouw van megastallen is 
niet toegestaan en bestaande megastallen verdwijnen. In 2025 mag alleen 
nog vlees worden verkocht dat minimaal 1 ster heeft in het Beter Leven 
Keurmerk, in 2030 moet al het vlees 2 sterren hebben en in 2035 3 sterren. 
Aan het verkrijgen van het keurmerk worden geen kosten verbonden, zodat 
het ook toegankelijk is voor kleinschalige boerenbedrijven. Transport van 
levende dieren mag niet langer dan vier uur duren en houders van dieren 
worden verplicht hun dieren te beschermen tegen hittestress. We verplichten 
weidegang voor van nature grazende dieren en uitloop voor pluimvee en 
we verbieden het gebruik van kooien in de veehouderij en het doden van 
eendagskuikens. Alle dieren krijgen het recht om soorteigen gedrag te 
vertonen. 
9. Overbevissing is een groot gevaar voor de ecosystemen in onze zeeën en 
rivieren en bedreigt de voedselvoorziening in grote delen van de wereld. We 
verscherpen de regels voor het vangen en doden van vissen, faseren zware 
sleepnetvisserij uit, stellen harde eisen aan het terugdringen van bijvangst 
en creëren meer visserijvrije zones waarbij tenminste tien procent volledig 
wordt gesloten voor menselijke activiteit. Voor consumenten moet duidelijk zijn 
waar en met welke methode de vis is gevangen. Die-renwelzijnsregels gaan 
ook gelden voor vissen in kwekerijen. Het verkopen van vissoorten die met 
uitsterven bedreigd zijn, wordt verboden. 
10. Dierproeven zijn alleen toegestaan wanneer het de enige manier is om 
substantiële verbetering van de volksgezondheid te bereiken en we stimuleren 
de transitie naar proefdiervrij onderzoek. Plezierjacht wordt verboden en 
beheersjacht mag uitsluitend bij ernstige bedreiging van de volksgezondheid, 
veiligheid of biodiversiteit en als elk ander diervriendelijk alternatief niet werkt. 
Dierenfokkers en -handelaren mogen alleen werken met een vergunning 
waarmee strikte gezondheidsvoorwaarden worden geborgd. De handel in 
huisdieren wordt beter gereguleerd. Net als voor zoogdieren, komt er voor 
reptielen, amfibieën, vissen en vogels een positieflijst met de dieren die als 
huisdier mogen worden gehouden. Entertainment met wilde dieren is niet 
meer toegestaan, wat ook betekent dat dolfinaria worden gesloten.31
VERKIEZINGSPROGRAMMA GROENLINKS 2021 30
VERKIEZINGSPROGRAMMA GROENLINKS 2021
HOOFDSTUK 2 
WE VERSTERKEN ONZE  
PUBLIEKE SECTOR 
30INLEIDING
Als de coronacrisis iets laat zien, is het hoe belangrijk onze publieke sector is. Hoe waardevol 
het is om te kunnen rekenen op goede zorg wanneer dat opeens nodig is. Op scholen en 
leraren die van de ene op de andere dag omschakelen van volle klassen naar op afstand 
lesgeven. Op een dak boven je hoofd. De coronacrisis laat zien hoe vitaal al die publieke 
diensten en professionals zijn voor de samenleving. Dat is mooi, maar tegelijkertijd schrijnend.
Want de kabinetten in de afgelopen decennia hebben zorg, onderwijs en wonen vooral 
gezien als een kostenpost. Door bezuinigingen, privatiseringen en marktwerking zouden ze 
effectiever en goedkoper gaan werken. Het zijn beloftes die nooit zijn ingelost. Wat we zagen, 
was een verslechtering van de kwaliteit, toenemende ongelijkheid in de samenleving en een 
doorgeslagen werkdruk voor professionals. 
De opstand tegen het marktdenken in de publieke sector was voor corona al volop gaande 
en de crisis heeft dat alleen nog maar versterkt. GroenLinks staat voor een publieke sector 
die is gebaseerd op samenwerking, vertrouwen en solidariteit. We nemen afscheid van de 
concurrentie, het wantrouwen en de controledrift. We dringen de marktwerking terug en 
we verlagen de werkdruk. We geven onze professionals de waardering die ze verdienen 
en maken ze weer baas over hun eigen werk. Zodat ze kunnen bouwen aan een solidaire 
samenleving waarin iedereen meedoet.33
VERKIEZINGSPROGRAMMA GROENLINKS 2021 32
VERKIEZINGSPROGRAMMA GROENLINKS 2021Dinsdag 17 maart, acht uur ’s avonds. Drie minuten applaus. Een indrukwekkend eerbetoon 
aan de zorgprofessionals die zich tijdens de coronacrisis met hart en ziel inzetten voor hun 
patiënten. Aan al die verpleegkundigen, verzorgenden, schoonmakers en artsen die onder 
zware druk de zorg overeind houden. Die mensenlevens redden. Heel Nederland ziet met 
hoeveel betrokkenheid, inzet en professionaliteit ze dagelijks hun werk doen.
De coronacrisis laat nog meer zien. 
Concurrentie tussen zorgverzekeraars, 
zorgorganisaties en zorgprofessionals 
maakt plaats voor samenwerking. 
Ziekenhuizen wisselen materiaal en 
medewerkers uit en nemen patiënten van 
elkaar over. De overheid durft in te grijpen 
in het verdienmodel van de farmaceutische 
industrie. Alles wordt uit de kast getrokken 
om zieke patiënten de zorg te geven die 
ze nodig hebben. Het publieke belang van 
goede zorg staat boven het belang van de 
markt en de aandeelhouders. ZORG VOOR IEDEREEN 
DIE DAT NODIG HEEFT
Meer dan ooit ziet Nederland de zorg als een 
sector die van levensbelang is voor onze 
samenleving. Meer dan ooit ziet Nederland: 
het kan anders. Ook na de coronacrisis. 
Zorg hoeft niet te gaan over marktwerking, 
productiecijfers, eindeloze registraties, 
kiezende consumenten en miljardenwinsten 
voor farmaceuten. Zorg kan en moet gaan 
over samenwerking tussen organisaties, 
solidariteit tussen mensen die ziek en gezond 
zijn en waardering voor professionals. Goede 
zorg vraagt om een krachtige overheid die 
zorg garandeert voor wie dat nodig heeft 
en die een einde maakt aan de groeiende 
gezondheidsverschillen tussen rijk en arm. 
Dat is de zorg waar GroenLinks voor staat.1. We maken solidariteit weer de basis van onze zorg. Dat betekent dat we de 
kosten van de zorg eerlijk delen tussen mensen die gezond en ziek zijn. We 
schaffen het eigen risico af voor de lage- en middeninkomens en verlagen 
de zorgpremie naar tien euro per maand. Hiermee maken we de zorgtoeslag 
overbodig. Voor mensen met een levenslange beperking schaffen we de 
eigen bijdrage af voor de Wet langdurige zorg en de Wet maatschappelijke 
ondersteuning. Preventieve en curatieve mondzorg is algemene 
gezondheidzorg en gaat terug in het basispakket.
2. Zorgprofessionals verdienen meer waardering. We verhogen de lonen en 
verbreden de loonschalen om meer doorgroeimogelijkheden te bieden. 
Professionals krijgen eigen middelen om de werkdruk en administratie aan te 
pakken. We stoppen met 5-minutenregistraties.
3. We schaffen de marktwerking in de zorg af. De zorgverzekeraars vormen 
we om tot publieke zorgfondsen. Samen met lokale burgerinitiatieven, 
patiëntenorganisaties, mensen met een beperking, zorgaanbieders en 
beroepsgroepen stellen deze zorgfondsen voortaan in iedere regio één 
zorgplan op met een bijbehorend zorgbudget. Hierin staan afspraken 
over de organisatie en kwaliteit van de ouderenzorg, huisartsenzorg, 
wijkverpleging, ziekenhuiszorg en GGZ en over de afstemming met Jeugdhulp 
en andere gemeentelijke welzijnsvoorzieningen. Op deze manier hebben 
zorgprofessionals niet meer te maken met meerdere zorgverzekeraars en 
zijn zij veel minder tijd kwijt aan administratie. Daarnaast creëert de betere 
afstemming met gemeenten meer ruimte voor preventie, kortere wachtlijsten, 
minder geregel voor mantelzorgers en betere arbeidsvoorwaarden voor 
thuiszorgmedewerkers. We zorgen dat niemand zorg tekortkomt en 
geven zorgprofessionals een zwaarwegende stem in het oordeel of iets 
noodzakelijke zorg is. PROGRAMMAPUNTEN34 35
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20214. We pakken de crisis in de jeugdzorg aan. Het is onacceptabel dat kwetsbare 
jongeren maanden op een wachtlijst staan en hulpverleners kampen 
met te hoge werkdruk. De zorg voor jongeren met de meest complexe 
problemen wordt gecoördineerd op regionaal niveau. Er komen extra 
financiële middelen om de bezuinigingen op de jeugdzorg terug te draaien 
en we investeren in extra specialistische behandelcentra en bewezen 
effectieve behandelmethoden. We zetten de belangen van jongeren 
centraal: we voorkomen zoveel mogelijk uithuisplaatsingen, separatie en 
dwangbehandelingen schaffen we af door kleinere groepen te creëren, 
jongeren krijgen recht op een zelfgekozen vertrouwenspersoon en we 
versoepelen de leeftijdsgrens van 18 jaar. Pleegouders krijgen betere 
ondersteuning. 
5. We maken een einde aan de ellenlange wachtlijsten in de geestelijke 
gezondheidszorg. We verlagen de enorme administratiedruk en de 
financiële problemen van zorgaanbieders door de bekostiging via diagnose-
behandelcombinaties te vervangen door een vergoeding op basis van de 
daadwerkelijke kosten. Complexe ggz-behandelingen en acute zorg voor 
mensen in crisissituaties gaan we organiseren op regionaal niveau en 
betalen uit regionale zorgbudgetten. Voor de meest complexe behandelingen 
worden landelijke centra opgericht. We gaan maatschappelijk stigma rondom 
psychische aandoeningen tegen door middel van publiekscampagnes.
6. We investeren in goede zorg voor onze ouderen. Er komen extra 
verpleeghuisplekken, passende seniorenwoningen en meer voorzieningen 
voor ouderen die tijdelijk niet thuis kunnen wonen. Zo garanderen we 
een divers en passend woonaanbod waarbij rekening wordt gehouden 
met culturele en regionale aspecten. Certificering voor inclusieve 
ouderenzorg, zoals de Roze Loper, verheffen we tot algemeen geldend 
beleid. Mantelzorgers geven we de ondersteuning die ze verdienen. 
Thuiszorgmedewerkers en wijkverpleegkundigen krijgen meer ruimte voor 
samenwerking met de huisarts, het ziekenhuis en sociale hulpverleners. 
In medische opleidingen en op de werkvloer komt meer aandacht voor 
persoonlijke ouderenzorg en goede zorg voor ouderen met een ongeneeslijke 
ziekte.7. Mensen met een beperking die langdurig intensieve zorg nodig hebben, krijgen 
zorg in hun eigen regio die aansluit bij hun wensen en behoeftes. Zolang de 
zorgkantoren nog bestaan, maken ze in samenspraak met cliëntenorganisaties 
en zorgaanbieders regionale plannen voor de beschikbaarheid en spreiding 
over de regio van voldoende zorgaanbod. We maken het beter mogelijk dat bij 
de zorginkoop de behoefte van de cliënten leidend is.
8. De coronacrisis laat zien dat onze publieke gezondheidszorg het 
ondergeschoven kindje in de zorg is. Gemeentelijke gezondheidsdiensten 
(GGD) spelen een belangrijke rol in de aanpak van corona, bijvoorbeeld 
met het afnemen van coronatesten en het uitvoeren van bron- en 
contactonderzoek. Maar toen het er echt op aan kwam, hadden ze te weinig 
capaciteit om hun werk goed te doen. Ook buiten coronatijd spelen de GGD‘en 
een cruciale rol op het gebied van volksgezondheid, infectiebestrijding en 
preventie. Met de introductie van een landelijke basisfinanciering voor de 
GGD’en brengen we onze publieke gezondheidzorg op het niveau dat nodig is.
9. Iedereen in Nederland, of je nu in Utrecht woont of in Hoogeveen, moet 
voor kleine medische ingrepen en spoedzorg dicht bij huis terecht kunnen. 
We financieren deze ziekenhuiszorg daarom op basis van beschikbaarheid 
voor inwoners en niet op basis van de hoeveelheid ‘zorgproductie’. V oor 
hoogspecialistische zorg gaan ziekenhuizen meer onderling samenwerken en 
de kennis en expertise bundelen zodat de kwaliteit van zorg verder verbetert. 
10. We stoppen met het verplicht Europees aanbesteden van zorg in gemeenten. 
Nadat jarenlang op zorg in gemeenten is bezuinigd, verhogen we de bijdrage 
aan het gemeentefonds zodat gemeenten voldoende geld hebben voor het 
goed lokaal organiseren van zorg en ondersteuning. De eigen bijdrage voor 
de Wet maatschappelijke ondersteuning wordt afhankelijk van het inkomen 
van degene die hulp ontvangt.  Gemeenten mogen hier enigszins in variëren 
om iedereen passende zorg te kunnen bieden. De sterkste schouders dragen 
daarmee de zwaarste lasten.36 37
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 202111. Zorg en winst horen niet bij elkaar. Geen enkele zorgorganisatie of 
zorgverzekeraar mag nog met publiek geld winst uitkeren. Medisch 
specialisten komen in loondienst en gaan onder de Wet normering 
topinkomens vallen.
12. We werken aan betaalbare medicijnen en medische hulpmiddelen. We 
creëren meer transparantie over de kostprijzen en gaan misbruik van patenten 
tegen. Op Europees niveau streven we naar meer gezamenlijke inkoop 
en meer Europese capaciteit en kennis om nieuwe medicijnen, vaccins en 
hulpmiddelen te ontwikkelen. Grote farmaceutische bedrijven of producenten 
van hulpmiddelen mogen alleen gebruikmaken van publieke subsidies 
wanneer ze hun winsten herinvesteren in de ontwikkeling van nieuwe 
producten of gebruiken om hun prijzen te verlagen. Pre-registratie wordt 
verplicht voor gezondheidsonderzoek; universiteiten en bedrijven worden 
aangemoedigd om zoveel mogelijk te werken in het open-science framework. 
Apothekers krijgen meer mogelijkheden om dure medicijnen zelf te maken en 
we stoppen met belastingvoordelen voor grote farmaceutische bedrijven.
13. Gezond zijn is meer dan niet ziek zijn. We vinden het onacceptabel dat 
grote groepen mensen minder lang leven dan het gemiddelde in Nederland. 
We ontwikkelen een brede programmatische aanpak vanuit meerdere 
maatschappelijke domeinen zoals zorg, onderwijs, wonen en welzijn om 
de gezondheid van mensen te bevorderen en gezondheidsverschillen 
tussen groepen te verkleinen. We stimuleren burgerinitiatieven die hieraan 
meewerken.
14. Voorkomen is beter dan genezen. Of het nu gaat om schulden, geestelijke 
gezondheid of problematisch overgewicht, het is cruciaal om problemen aan 
te pakken voordat mensen gezondheidsproblemen krijgen. Daarom besteden 
we een vast percentage van de regionale zorgbudgetten aan preventie. 
Daarmee investeren we in betere samenwerking binnen en buiten de zorg 
en in hulpverlening op plaatsen waar problemen het eerst kunnen worden 
gesignaleerd. Bijvoorbeeld met maatschappelijk werkers bij de huisarts en op 
school en lichamelijke screenings in de ggz. Zo zorgen we dat er meer oog is 
voor een gezonde leefstijl.15. We bouwen aan een rookvrije generatie door de accijnzen op tabak te 
verhogen en de openbare ruimte, waaronder parken, speeltuinen en 
terrassen, rookvrij te maken. Tabak wordt niet meer in supermarkten verkocht 
maar in aparte winkels. We dringen op jongeren gerichte alcoholmarketing en 
fastfoodmarketing terug.
16. Sporten is gezond en brengt mensen met verschillende achtergronden, 
leefstijlen en mogelijkheden samen. We ondersteunen sportverenigingen 
en garanderen de toegang tot sport voor kinderen, gezinnen met een kleine 
beurs en mensen met een beperking. Zwemles wordt weer een standaard 
onderdeel van het basisonderwijs. We werken aan een veilige sportwereld, 
zonder discriminatie of uitsluiting. Naast sporten stimuleren we ook andere 
vormen van beweging, zoals dansen, wandelen en fietsen. 
17. We maken werk van een inclusief zorgstelsel. Er komt een einde aan de 
discriminatie van homo- en biseksuele mannen bij bloeddonatie: seksueel 
risicogedrag wordt het criterium, niet de vraag met wie je seks hebt. De hiv-
preventiepil PrEP en bijbehorende zorg worden laagdrempelig verstrekt en 
vergoed. Iedereen in Nederland kan zich laagdrempelig laten testen op soa's. 
We pakken discriminatie tegen zorgprofessionals en vooroordelen in de zorg 
aan in samenwerking met zorgorganisaties en discriminatiemeldpunten. Dit 
geldt voor bewuste of onbewuste discriminatie naar zowel zorgmedewerkers 
als patiënten. We investeren in cultuur- en gendersensitieve zorgverlening en 
in intersectioneel medisch en farmaceutisch onderzoek naar de gezondheid 
van onder andere vrouwen en mensen van kleur. De lange wachtlijsten in 
de transgenderzorg werken we weg. Transgenderzorg wordt zoveel mogelijk 
ook regionaal aangeboden. Er komt een wettelijk verbod op medisch niet-
noodzakelijke behandelingen van intersekse personen zonder hun eigen 
toestemming.39
VERKIEZINGSPROGRAMMA GROENLINKS 2021 38
VERKIEZINGSPROGRAMMA GROENLINKS 2021Goed onderwijs is het beste dat we kinderen kunnen geven. School als een plek waar je kunt 
leren, jezelf kunt ontwikkelen en waar je je dromen kunt najagen. Waar je ook vandaan komt 
en hoeveel geld je ouders ook hebben. Gelijke kansen voor iedereen in onze samenleving 
staat of valt bij goed onderwijs dat ons helpt om onze talenten te benutten.
Die gelijke kansen zijn er nu niet. Te vaak 
bepalen het inkomen en de opleiding van 
je ouders en de buurt waar je woont de 
kansen die je krijgt. Dat is het pijnlijke gevolg 
van politieke keuzes. Door bezuinigingen 
en doorgeslagen marktdenken is de 
kansengelijkheid afgenomen. Het onderwijs 
is steeds meer ingericht als een race die 
leerlingen zo snel en goedkoop mogelijk 
moeten uitrennen. Terwijl leerlingen harder 
werken dan ooit en de prestatiedruk groot 
is, kampen scholen met lerarentekorten, 
te weinig budget per leerling en te weinig 
ondersteuning voor leerlingen die extra 
begeleiding nodig hebben.GOED ONDERWIJS VOOR 
IEDERE LEERLING
Het is tijd voor een omslag. GroenLinks kiest 
voor onderwijs dat draait om de leerling. 
Waar ruimte is om te spelen en te ontdekken. 
Onderwijs dat echt inclusief is, met plaats 
voor iedereen. Waar we niet streven naar 
zoveel mogelijk theoretisch opgeleiden, 
maar naar zoveel mogelijk goed opgeleiden. 
En natuurlijk investeren we in leraren: we 
verlagen de werkdruk en verhogen hun 
beloning. We maken leraren weer baas 
over hun eigen werk. Dit geldt ook voor de 
docenten en onderzoekers aan de mbo’s, 
hogescholen en universiteiten. Ook hier 
dringen we de doorgeslagen concurrentie 
en het rendementsdenken terug. We werken 
aan baanzekerheid en vaste contracten en 
zetten kwaliteit weer bovenaan. Studenten 
krijgen weer financiële zekerheid en de 
mogelijkheid om zich vrij te ontwikkelen.18. GroenLinks staat voor individuele vrijheid in een zorgzame samenleving. 
Mensen krijgen de regie over hun eigen zorg, waar mogelijk met een 
persoonsgebonden budget. We stimuleren dat zorgvragers en zorgverleners 
samen in dialoog onderzoeken welke zorg nodig is. We halen abortus uit 
het Wetboek van Strafrecht, schaffen de verplichte bedenktijd af, maken 
de abortuspil beschikbaar bij de huisarts en brengen anticonceptie in het 
basispakket. Menstruatieproducten worden gratis aangeboden op scholen 
en in overheidsgebouwen. We investeren in toegankelijke hulpverlening 
voor mensen die een abortus laten verrichten en treden hard op tegen 
intimiderende demonstranten bij abortusklinieken. 
19. Bij individuele vrijheid hoort zelfbeschikking bij het levenseinde. Hierbij 
weegt het eigen oordeel over het lijden en niet meer willen leven zwaar. 
Dit verankeren we in de wet: iedereen die ondraaglijk en uitzichtloos lijdt, 
lichamelijk of geestelijk, kan een beroep doen op het recht op zelfbeschikking.40 41
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20211. Kinderopvang en buitenschoolse opvang zijn te belangrijk om aan de markt 
over te laten. Kinderopvang wordt een publieke voorziening waar kinderen 
vier dagen per week gratis terechtkunnen. De buitenschoolse opvang wordt 
helemaal gratis. Het basisonderwijs en de buitenschoolse opvang brengen we 
zoveel mogelijk samen in brede scholen en integrale kindcentra. Hier kunnen 
kinderen de hele dag terecht om te leren en te spelen en krijgen zij onderwijs 
en activiteiten die op hun persoonlijke behoeften zijn afgestemd.
2. We zorgen voor kleine klassen en meer ondersteuning in de klas. Daarmee 
krijgt ieder kind de aandacht die het nodig heeft, verlagen we de werkdruk 
voor leraren en zorgen we ervoor dat het vak aantrekkelijk is voor studenten 
en mensen die willen instromen vanuit een andere sector. 
3. Leraren in het basisonderwijs gaan evenveel verdienen als hun collega’ s 
in het voortgezet onderwijs. We verhogen ook de salarissen van 
het ondersteunend personeel en geven hun meer ontwikkelings- en 
doorgroeimogelijkheden. In de nationale bekostiging van scholen komt een 
schot voor de lerarensalarissen zodat geld dat is bedoeld voor leraren ook 
daar terechtkomt.
4. We strijden voor meer kansengelijkheid in het basisonderwijs. Daarom 
verhogen we de salarissen van leraren op scholen met veel kwetsbare 
kinderen en zorgen we voor kleinere klassen. Ook zorgen we op deze scholen 
voor extra ondersteuning in de klas. We investeren in initiatieven die voortijdig 
schoolverlaten tegengaan en schoolverlaters alsnog aan een startkwalificatie 
helpen. Scholen krijgen extra middelen om buitenschoolse begeleiding te 
bieden zodat dure private instituten overbodig worden. Om iedereen een 
gelijke kans te geven bij de keuze van een basisschool wordt inschrijving pas 
mogelijk vanaf het derde levensjaar.
5. We verlagen de werkdruk in het onderwijs en geven leraren meer 
zeggenschap over hun eigen werk. Alle onderwijssectoren, van basis- 
tot universitair onderwijs, krijgen structureel de beschikking over eigen 
werkdrukmiddelen waarvan de professionals zelf mogen beslissen waaraan 
het wordt besteed. PROGRAMMAPUNTEN
6. Pubers krijgen de tijd en ruimte om zich te ontwikkelen. Alle leerlingen gaan 
naar een tienerschool of een meerjarige brede brugklas waarbij ze pas in het 
derde jaar van de middelbare school een niveau kiezen. Zo hebben ze minder 
last van een hoge prestatiedruk. Om beter aan te sluiten op de ontwikkeling 
van leerlingen mogen ze vakken waar ze goed in zijn op een hoger niveau 
volgen en een vak waar ze minder goed in zijn op een lager niveau. 
7. Het passend onderwijs moet echt inclusief onderwijs worden. Kinderen 
met en zonder beperking moeten dezelfde ontwikkelkansen krijgen, bij 
voorkeur in de buurt, met de begeleiding die nodig is. Daarom investeren 
we in extra ondersteuning op school, in begeleiding van thuiszitters, hulp 
aan zwevende leerlingen, in ‘samen naar school klassen’ en passen we de 
onderwijsbekostiging zo aan dat als een klassikale setting op een school 
(tijdelijk) niet werkt, ook individuele begeleiding mogelijk is. Leraren en 
scholen krijgen meer vrijheid om zelf de hulp te organiseren die nodig is.  
8. We investeren in de kwaliteit van het voortgezet speciaal onderwijs. 
Leraren in het voortgezet speciaal onderwijs gaan onder dezelfde cao 
vallen als leraren in het voortgezet onderwijs en we zorgen voor meer 
bijscholingsmogelijkheden. Jongeren krijgen de mogelijkheid om ook na hun 
20e speciaal onderwijs te volgen als dat nodig is. 
9. We verhogen de beloning van leraren en ondersteunend personeel in het 
vmbo en mbo en bieden meer mogelijkheden om door te stromen naar 
een hogere schaal. Mbo-docenten krijgen meer tijd voor het begeleiden 
van stages en het opzetten van praktijkgerichte opdrachten. We stimuleren 
ambachtsscholen, onder andere in de tekortsectoren.42 43
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 202110. Door de coronacrisis dreigt een groot tekort aan stageplaatsen in sectoren 
die na de crisis juist weer hard vakmensen nodig hebben. Daarom voeren we 
voor grote organisaties een verplicht minimumpercentage aan stageplaatsen 
in. We investeren in stagemakelaars en stagecoördinatoren om studenten 
beter te begeleiden en de samenwerking met praktijkopleiders in de bedrijven 
te verbeteren. Groene bedrijven en organisaties in vitale sectoren, zoals de 
zorg en veiligheid, krijgen extra ondersteuning om stageplekken te creëren. 
Daarnaast versoepelen we het stagesysteem zodat studenten eenvoudiger 
terecht kunnen bij een leerbedrijf in een andere sector. Hierbij zijn de 
leerdoelen van de mbo-student leidend. Om stagediscriminatie tegen te 
gaan, stimuleren we onderwijsinstellingen om stageplekken toe te wijzen in 
plaats van studenten te laten solliciteren. Voor stages wordt een minimale 
stagevergoeding ingevoerd.
11. Scholen zijn de hoeders van de toekomstige samenleving. Zij moeten veilig 
zijn voor iedere leerling, ongeacht seksuele gerichtheid, genderidentiteit, 
geloof, huidskleur of beperking. Een goede omgang met diversiteit wordt 
verankerd in de (bij-)scholing van leraren en de burgerschapsopdracht voor 
scholen, met  speciale aandacht voor het voorkomen van onderadvisering 
op basis van vooroordelen. We geven een kwaliteitsimpuls aan het 
burgerschapsonderwijs in het mbo. De Onderwijsinspectie gaat actiever 
optreden tegen scholen die hier te weinig aan doen. We stimuleren de 
ontwikkeling van een doorlopende leerlijn burgerschap en ondersteunen 
organisaties van leerlingen die opkomen voor acceptatie op hun school.
12. We moderniseren artikel 23. Voor het bijzonder onderwijs en het openbaar 
onderwijs gaan dezelfde regels gelden. Dat betekent dat de overheid toeziet 
op het waarborgen van kritisch denken en burgerschap op alle scholen, 
kinderen geen ontheffing van de leerplicht kunnen krijgen op grond van een 
geloofsovertuiging en dat scholen geen leraren en leerlingen mogen weigeren 
op basis van hun identiteit. Alle scholen maken hun visie op samenleving en 
onderwijs expliciet in hun schoolplan.13. Vanaf achttien jaar krijgen alle jongeren recht op een startkapitaal van 
10.000 euro. Studenten die onder de ‘leenstelselgeneratie’ vallen krijgen als 
compensatie met terugwerkende kracht recht op dit startkapitaal. Studenten 
ontvangen een studiebeurs van maximaal vierhonderd euro per maand. 
Deze komt beschikbaar voor studenten uit gezinnen met een inkomen tot 
100.000 euro per jaar. Jongeren die tegen hoge kosten een studentenkamer 
of onzelfstandige woning huren krijgen daarnaast recht op huurtoeslag. Het 
studentenreisproduct geldt de hele week, ook tijdens de zomer. De kosten 
van het reisproduct worden ook kwijtgescholden als een student de studie niet 
haalt.
14. De coronacrisis heeft de digitalisering in het onderwijs enorm versneld. Na 
de crisis willen wij de goede kanten hiervan behouden, maar onderwijs op 
afstand mag niet worden gebruikt als middel om te bezuinigen. Scholen 
mogen alleen veilige en pri-vacyvriendelijke elektronische onderwijssystemen 
gebruiken en monopolievorming op deze systemen wordt voorkomen. Leraren 
krijgen meer mogelijkheden om zich digitaal te ontwikkelen en van elkaar te 
leren op het gebied van digitalisering en onderwijs op afstand.
15. Schakeltrajecten op universiteiten moeten tegen reguliere collegekosten 
toegankelijk zijn en een tweede studie wordt weer betaalbaar. Selectie aan 
de poort mag alleen bij uitzonderlijke studies, zoals het conservatorium. 
Het bindend studieadvies wordt daadwerkelijk een advies, dus niet 
bindend. We breiden het profileringsfonds uit dat studenten ondersteunt die 
studievertraging oplopen vanwege ziekte, zwangerschap of lidmaatschap van 
een medezeggenschapsorgaan. 45
VERKIEZINGSPROGRAMMA GROENLINKS 2021 44
VERKIEZINGSPROGRAMMA GROENLINKS 2021We wisten het al langer, maar tijdens de coronacrisis blijkt eens te meer hoe belangrijk het is 
om een dak boven je hoofd te hebben. Een veilige plek waar je je thuis voelt, met voldoende 
ruimte, groen in de buurt en buren die elkaar helpen als dat nodig is. Maar tijdens corona 
wordt ook opnieuw pijnlijk duidelijk hoeveel mensen niet over zo’n plek beschikken. 
Nederland zit in een wooncrisis. Het 
kabinetsbeleid van de afgelopen jaren heeft 
vrij spel gegeven aan de markt en heeft 
de ongelijkheid in Nederland vergroot. De 
wachtlijsten voor een sociale huurwoning zijn 
enorm, waardoor starters en mensen met 
lage inkomens nauwelijks aan een woning 
kunnen komen. Huurwoningen in de vrije 
sector zijn voor veel mensen onbetaalbaar. 
De enorme stijging van de huizenprijzen 
zorgt ervoor dat veel gezinnen kansloos zijn 
op de ‘woningmarkt’. Het aantal daklozen is 
in tien jaar tijd verdubbeld. De winnaars van 
dit alles zijn beleggers en speculanten die op 
grote schaal woningen opkopen en ze voor 
woekerprijzen in de markt zetten. VAN WONINGMARKT NAAR 
VOLKSHUISVESTING
De wooncrisis vraagt om een radicale 
omslag. Voor GroenLinks is wonen 
geen handelswaar om geld mee te 
verdienen, maar een grondrecht. Iedereen 
heeft recht op een goede betaalbare 
woning, wat je inkomen ook is. Daarom 
herstellen we de Nederlandse traditie van 
volkshuisvesting als publieke taak in ere. 
De overheid gaat weer regie nemen en 
komt vanuit het volkshuisvestingsfonds 
met een woningbouwoffensief voor 
(sociale) huurwoningen en koopwoningen. 
Woningcorporaties worden weer de motor 
van de volkshuisvesting, we pakken 
dakloosheid aan en schaffen de vrije 
marktwerking in de huursector af. 16. In het wetenschappelijk onderzoek dringen we de doorgeslagen competitie 
om onderzoeksgeld terug, schaffen we de bekostiging per diploma af en 
vergroten we het basisbedrag dat universiteiten krijgen. Hierdoor ontstaat 
er ruimte voor meer vaste aanstellingen en het geven van onderwijs en zijn 
onderzoekers minder tijd kwijt aan het schrijven van voorstellen. We beperken 
de invloed van het bedrijfsleven op de besteding van onderzoeksgeld. De 
bezuiniging van 100 miljoen euro op de alfa, gamma en medische studies 
maken we ongedaan. We streven ernaar om 3 procent van ons nationaal 
inkomen te besteden aan onderzoek en innovatie.
17. Wetenschappelijke publicaties worden gratis beschikbaar voor iedereen, 
onderzoekers aan Nederlandse universiteiten publiceren hun artikelen 
standaard in open access tijdschriften en we moedigen preregistraties 
aan. Open science wordt de norm voor al het onderzoek dat met 
gemeenschapsgeld wordt gefinancierd. 46 47
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20211. Via het volkshuisvestingsfonds zorgen wij voor de bouw van 1 miljoen nieuwe 
woningen voor 2030. Minstens 40 procent van die nieuwbouw is sociale huur. 
We schaffen de verhuurderheffing af. De vrijgekomen middelen investeren 
woningcorporaties volledig in de bouw en het beheer van voldoende 
betaalbare woningen, het verlagen en bevriezen van te hoge huren, de 
leefbaarheid van wijken en de verduurzaming van woningen. We nemen 
het initiatief voor de bouw van tienduizenden studentenwoningen, waarbij 
we gezamenlijke woonvormen stimuleren om contact tussen studenten te 
bevorderen.
2. Meer mensen krijgen toegang tot een sociale huurwoning. De 
inkomensgrenzen worden 39.000 euro voor eenpersoonshuishoudens, 
42.000 euro voor tweepersoonshuishoudens en 52.000 euro voor drie- en 
meerpersoonshuishoudens. Woningcorporaties worden verplicht de huur te 
verlagen als het inkomen van een huurder ondanks de huurtoeslag te laag 
is geworden om de huur te betalen en er geen andere betaalbare passende 
woning beschikbaar is.
3. We schaffen de vrije marktwerking in de huursector voor het grootste deel 
af. Daardoor gaan de meeste mensen die huren in de vrije sector honderden 
euro’s per maand minder betalen. De overheid gaat voor meer dan 90 
procent van de woningen de maximale huur bepalen; we verplichten het 
woningwaarderingsstelsel voor woningen met een waarde tot 250 punten. 
Huurders krijgen het recht met terugwerkende kracht een meer dan maximaal 
toegestane huur aan te vechten, zodat huisjesmelkers niet ongestraft 
te hoge huren blijven vragen. De WOZ-waarde wordt verwijderd uit het 
woningwaarderingsstelsel om te voorkomen dat de huur in populaire gebieden 
omhoogschiet. Om speculatie en vakantieverhuur via platforms als Airbnb 
tegen te gaan, krijgen gemeenten de mogelijkheid om een woonplicht voor 
onbepaalde duur in te stellen voor zowel nieuwbouw als bestaande woningen 
(huur en koop). PROGRAMMAPUNTEN
4. Het is een schande dat in Nederland mensen noodgedwongen op straat 
slapen. Iedereen heeft recht op betaalbare en goede huisvesting. Dat recht 
wordt de basis van hulp aan dak- en thuislozen. Daarbij investeren we in 
basiswoningen, volgens het Housing First-principe. Vanuit deze basiswoning 
kan eventueel onder begeleiding worden gewerkt aan herstel en volwaardige 
deelname aan de samenleving. Voor noodgevallen komen er meer tijdelijke 
flexwoningen beschikbaar. We zorgen voor uitzicht op een vast huurcontract 
en een betaalbare huur. Huisuitzettingen en afsluiting van gas, water en 
licht als mensen hun huur niet meer kunnen betalen worden verboden. De 
betreffende mensen krijgen hulp met hun schulden.
5. Sociale huurwoningen mogen niet meer worden verkocht aan grote 
buitenlandse beleggers, maar alleen aan wooncoöperaties, particulieren, 
overheden of andere corporaties. De verkoop aan particulieren wordt volledig 
gecompenseerd door de toevoeging van sociale huurwoningen aan de 
voorraad. Als particulieren deze woningen vervolgens willen doorverkopen, 
moeten ze die eerst aanbieden bij een woningcorporatie. Woningcorporaties 
mogen ook huurwoningen voor middeninkomens bouwen, de markttoets 
verdwijnt dus definitief. Gemeenten krijgen weer de mogelijkheid om gebieden 
aan te wijzen waar mensen met een laag of middeninkomen voorrang krijgen 
op koopwoningen. 
6. We draaien de flexibilisering van huurcontracten terug: een vaste 
huurovereenkomst wordt weer de norm. Tijdelijke huurcontracten worden 
alleen toegestaan in logische situaties, zoals verhuur aan studenten of expats. 
We breiden het takenpakket en de capaciteit van de huurcommissie uit en 
versterken de regels rondom huurbescherming zodat alle huurders eenvoudig 
hun recht kunnen halen. We investeren in de versterking en ondersteuning 
van huurdersorganisaties. We borgen dat zij representatief zijn en huurders 
zeggenschap geven over de beslissingen.49
VERKIEZINGSPROGRAMMA GROENLINKS 2021 48
VERKIEZINGSPROGRAMMA GROENLINKS 2021
HOOFDSTUK 3
WE DELEN WERK EN 
INKOMEN EERLIJK
497. Ondanks het woningtekort staan in Nederland tienduizenden panden 
langdurig leeg. Daarom geven we gemeenten de mogelijkheid om leegstand 
te beboeten met een leegstandsheffing. Zo voorkomen we dat speculanten 
grof geld verdienen aan de leegstand en verkrotting van gebouwen en 
stimuleren we het ombouwen van deze panden naar woningen. Het 
kraakverbod voor langdurig leegstaande panden heffen we op. Panden zijn er 
om in te wonen of te werken, niet om mee te speculeren.
8. De huidige woningen sluiten niet altijd goed aan op de woonbehoeften van 
mensen, waardoor bijvoorbeeld veel ouderen vastzitten in een te grote 
woning. We bouwen daarom meer passende woningen en stimuleren 
de ontwikkeling van nieuwe, gezamenlijke en duurzame woonvormen 
voor onder andere alleenstaanden, samengestelde gezinnen, ouderen 
en mensen met een beperking die zorg nodig hebben. Dit bevordert de 
doorstroming, waardoor ook meer starterswoningen beschikbaar komen. 
Alle nieuwbouwwoningen worden goed toegankelijk en levensloopbestendig 
gebouwd. 
9. We geven meer ruimte aan zelfbouw, particuliere collectieven en 
wooncoöperaties in plaats van de projectontwikkelaars en vastgoedbeleggers. 
We beschermen bijzondere woonvormen, zoals woonwagens en tiny houses. 
De overheid gaat gezamenlijke woonvormen, zoals wooncoöperaties, 
ondersteunen door te zorgen voor betaalbare hypotheken en door ze 
voorrang te geven bij de verkoop van sociale huurwoningen.
10. We zorgen dat woningcorporaties zich richten op hun maatschappelijke 
taak door de zeggenschap van huurders en bewonerscommissies in het 
beleid van de corporaties te verstevigen. Om de band met hun huurders te 
behouden, staan we fusies van corporaties met meer dan 20.000 woningen 
niet meer toe. Daarnaast onderzoeken we of grote corporaties kunnen worden 
opgesplitst.  
11. Lokale ondernemers vervullen een belangrijke rol in de buurt en zijn 
belangrijk voor de sociale cohesie. We beschermen ondernemers tegen forse 
huurstijgingen en speculatie op hun huurpand. We stimuleren gemeenten om 
een deel van het zakelijk vastgoed weer in eigen beheer te nemen, zodat voor 
de buurt onmisbare ondernemingen beschermd kunnen worden. 51
VERKIEZINGSPROGRAMMA GROENLINKS 2021 50
VERKIEZINGSPROGRAMMA GROENLINKS 2021INLEIDING
Mensen zijn sociale wezens. Zelden is dat zo duidelijk geworden als in de coronacrisis. Als 
het erop aankomt, staan we voor elkaar klaar. We doen boodschappen voor elkaar, steunen 
lokale ondernemers, zetten hulp-Facebookgroepen op en doneren aan de voedselbank. Het 
mensbeeld van rechts, het mensbeeld dat uitgaat van de dikke ik, van eigenbelang en van 
‘zelfredzaamheid’, klopt niet. 2020 is het jaar van corona, maar ook het jaar van de solidariteit.
Tegelijkertijd laat de crisis zien hoe diep de sporen zijn die dat rechtse mensbeeld heeft 
getrokken in onze samenleving. Pijnlijk duidelijk werd hoe kwetsbaar de situatie van veel 
mensen is en hoe groot de onzekerheid. Ruim een miljoen alleenstaanden en gezinnen 
hadden voor de crisis al te weinig inkomen om hun boodschappen, huur en zorgkosten te 
betalen. Precies die mensen zijn nu het hardst geraakt door de crisis. Het zijn de mensen die 
werken tegen het minimumloon, met een nulurencontract of in schijnzelfstandigheid. Het zijn 
de kleine ondernemers die geen buffer konden opbouwen en nu de zwaarste klappen krijgen. 
Dat kan en moet anders. GroenLinks kiest voor een samenleving waarin de sterkste 
schouders de zwaarste lasten dragen. Waarin de rekening wordt betaald door de grote 
bedrijven en de mensen met de hoogste inkomens en vermogens. Een samenleving 
waarin werken eerlijk wordt beloond en waarin we iedereen helpen om mee te doen. Een 
samenleving waarin je kunt rekenen op hulp als je schulden hebt, je werk verliest of op straat 
komt te staan. We kiezen voor een samenleving waarin vertrouwen de basis is in plaats 
van wantrouwen. Voor een samenleving waarin geen kind in armoede opgroeit. Voor die 
samenleving knokken we.De impact van de coronacrisis is enorm en de gevolgen voor ons allemaal onzeker. Maar 
we kunnen dit met elkaar aan. We kunnen sterker uit de crisis komen. Als we tenminste niet 
dezelfde fouten maken als bij de vorige crisis en nu wel de rekening neerleggen waar deze 
hoort. Na de vorige crisis hebben grote bedrijven en hun aandeelhouders jarenlang hoge 
winsten gemaakt. Maar de samenleving heeft hier veel te weinig van teruggezien. Terwijl 
bedrijven belastingkortingen kregen, bleven de investeringen in de zorg en het onderwijs 
achter. Waar de belasting voor hoge inkomens werd verlaagd en de vermogensongelijkheid 
verder groeide, komen steeds meer mensen met een laag inkomen niet meer rond. Eén op de 
twaalf kinderen groeit inmiddels op in armoede. 
We maken een einde aan deze groeiende armoede en ongelijkheid. We verlagen de belasting 
op werk en zorgen dat mensen met een laag en middeninkomen er fors op vooruit gaan. 
Zo garanderen we dat iedereen met een baan van 32 uur per week genoeg verdient om 
volwaardig mee te doen aan de samenleving. Van de superrijken, de renteniers en de grote 
bedrijven vragen we juist een grotere bijdrage. We stoppen met fiscale subsidies voor grote 
bedrijven, draaien de verlaging van de winstbelasting terug en pakken belastingontwijking 
hard aan.WIE BETAALT 
DE REKENING?52 53
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20211. We keren de toenemende kansen- en vermogensongelijkheid. Vanaf achttien 
jaar komt iedere jongere in aanmerking voor een startkapitaal van 10.000 euro 
(via een eigen ontwikkelrekening bij DUO). Alle jongeren krijgen hierdoor een 
kans om te investeren in de toekomst. De eerste vijf jaar wordt de besteding 
van het startkapitaal geoormerkt voor lesgeld, collegegeld of studiekosten. Op 
drieëntwintigjarige leeftijd komt het startkapitaal zonder oormerk beschikbaar , 
zodat het bijvoorbeeld kan worden gebruikt voor het opzetten van een eigen 
onderneming. De ‘leenstelselgeneratie’ ontvangt met terugwerkende kracht dit 
startkapitaal ter compensatie.
2. We verhogen het minimumloon en werken toe naar 14 euro per uur. Iedereen 
vanaf achttien jaar krijgt recht op het minimumloon. De hoogte van het 
minimumloon wordt gekoppeld aan het gemiddelde loon in Nederland. Het 
einddoel is dat het minimumloon standaard 60 procent van het gemiddelde 
loon gaat bedragen. 
3. We verlagen de inkomstenbelasting voor werkenden met lage 
en middeninkomens. Topverdieners en expats gaan juist meer 
inkomstenbelasting betalen. Voor werkgevers komt er een nieuwe CEO-
belasting waarmee raden van commissarissen worden ontmoedigd om hoge 
salarissen en bonussen uit te keren aan hun raden van bestuur. Bedrijven 
waar het salaris van de hoogst betaalde werknemer niet meer dan tien keer 
hoger is dan de laagstbetaalde werknemer worden gestimuleerd, bijvoorbeeld 
door voorrang bij aanbestedingen . 
4. We maken het stelsel van toeslagen en belastingen veel eenvoudiger 
zodat niemand meer verstrikt raakt in het systeem. We schaffen de 
kinderopvangtoeslag af en geven iedereen recht op vier dagen gratis 
kinderopvang en gratis buitenschoolse opvang. Doordat we de zorgpremie 
en het eigen risico verlagen, kunnen we ook de zorgtoeslag afschaffen. Het 
kindgebonden budget en de kinderbijslag voegen we samen tot één stevige 
inkomensafhankelijke kinderbijdrage zodat geen kind in armoede hoeft op te 
groeien. De huurtoeslag houden we in stand. Deze moet wel eenvoudiger, 
meer zekerheid bieden en de toegankelijkheid verbeteren van gebieden waar 
een gebrek is aan goedkopere woningen.PROGRAMMAPUNTEN
5. Mensen met grote vermogens betalen nauwelijks belasting terwijl inkomen uit 
werk steeds zwaarder wordt belast. We creëren een eerlijk belastingstelsel 
door inkomen uit grote vermogens even zwaar te belasten als inkomen uit 
werk. Box 1, 2 en 3 krijgen daarom dezelfde tarieven. Kleine spaarders 
hoeven geen belasting te betalen over hun spaargeld. Verhuurders in de vrije 
sector gaan eerlijk belasting betalen. Hun huurinkomsten worden voortaan 
hetzelfde belast als gewone inkomsten uit werk.
6. We voeren een nieuwe vermogensbelasting in voor miljonairs. Mensen met 
een vermogen van meer dan een miljoen gaan jaarlijks 1 procent belasting 
betalen en 2 procent vanaf een vermogen van twee miljoen. De eigen woning 
is voor het eerste miljoen vrijgesteld van deze belasting. Constructies waarbij 
miljonairs als directeur-grootaandeelhouder of via leningen hun belastingplicht 
ontwijken, pakken we aan.
7. Vermogensongelijkheid wordt doorgegeven van generatie op generatie. 
1 procent van de kinderen erft bijna 30 procent van alle erfenissen. We 
dringen deze ongelijkheid terug door de erfbelasting af te schaffen voor 
gewone huishoudens met een gemiddelde erfenis en door grote erfenissen 
juist zwaarder te belasten. Om misbruik tegen te gaan, hervormen we de 
bedrijfsopvolgingsregeling zodat mensen gewoon belasting afdragen als ze 
een bedrijf erven. 
8. We stoppen met subsidies die de ongelijkheid vergroten en vooral de 
huizenprijzen opdrijven. We bouwen de hypotheekrenteaftrek versneld 
af en zorgen dat middeninkomens daar niet onevenredig door worden 
geraakt. We schaffen de belastingvrije 100.000 euro die rijke ouders aan 
hun kinderen kunnen schenken (de ‘jubelton’) af. De bestaande belasting 
op het eigen huis, het eigenwoningforfait, bouwen we in gelijke mate met de 
hypotheekrenteaftrek af. Periodieke betalingen voor erfpacht van de grond zijn 
niet meer aftrekbaar.
9. We verhogen de winstbelasting voor grote bedrijven en verlagen het 
aantal aftrekposten waarvan grote bedrijven gebruik kunnen maken. 
Fiscale subsidies en belastingkortingen die vooral ten goede komen aan 
multinationals en consultants schaffen we af. Er komt een exitheffing in de 
dividendbelasting voor multinationals bij vertrek uit Nederland.55
VERKIEZINGSPROGRAMMA GROENLINKS 2021 54
VERKIEZINGSPROGRAMMA GROENLINKS 202110. Er komt een register van uiteindelijke begunstigden van alle bedrijven in 
Nederland. Dit register is ook voor journalisten toegankelijk. Zo wordt duidelijk 
wie de belanghebbenden zijn binnen een bedrijf waardoor we beter kunnen 
optreden tegen witwaspraktijken en terrorismefinanciering.
11. We maken een einde aan de beschamende rol van Nederland als 
belastingparadijs en veranderen in een internationale voortrekker van 
fiscale samenwerking. We zetten ons ervoor in dat bedrijven die in een 
bepaald land winst maken in datzelfde land belasting betalen. We sluiten 
de ontsnappingsroutes voor belastingontwijking in ons land en gaan 
belastingontduiking harder aanpakken. 
12. We voeren een digitaks in zodat grote techbedrijven, zoals Facebook en 
Google, ook eerlijk belasting gaan betalen over hun omzet. De belasting 
geldt op nationaal niveau totdat er een Europese variant wordt ingevoerd. 
We streven naar een Europese belasting op flitskapitaal om speculatie op de 
beurzen te ontmoedigen.
13. We bouwen aan een betrouwbaar financieel stelsel. We verhogen de 
buffereisen voor banken, maken een strikte scheiding tussen zakenbanken en 
consumentenbanken en we onderzoeken de mogelijkheid van een publieke 
spaarbank. Zo voorkomen we dat een volgende financiële crisis wordt 
afgewenteld op de samenleving. Er komt strenger toezicht op witwaspraktijken 
en terrorismefinanciering door financiële partijen. We blokkeren nieuwe 
misleidende financiële producten zoals woekerpolissen, door alle producten 
vooraf te laten testen door toezichthouders. De Volksbank blijft een 
voorbeeldbank met een maatschappelijke missie en iedere bank krijgt de 
verplichting een maatschappelijke adviesraad aan te stellen.
14. Het financieel systeem moet het algemeen belang dienen. Wij zetten ons 
op Europees niveau in voor wetten en beleid die een stabiele en duurzame 
economie mogelijk maken. We voeren een anticyclisch monetair beleid, 
nemen meer regie op geldcreatie en reguleren grote kapitaalstromen. We 
streven ernaar dat investeringen van de ECB direct terechtkomen in de reële 
economie en niet in de financiële sector. Vrijwel direct na de eerste coronamaatregelen verloren honderdduizenden flexwerkers en 
zzp’ers hun werk. Mensen die jarenlang hard hadden gewerkt, stonden in één klap op straat. 
Grote bedrijven die dankzij hen recordwinsten boeken, weigeren op te draaien voor de risico’s. 
De coronacrisis toont de grote kloof tussen mensen met zekerheid en een goed inkomen en 
de mensen zonder zekerheid die bij tegenslag in grote (financiële) problemen komen. Die 
kloof is fundamenteel onrechtvaardig.GOED WERK  
IS DE BASIS
Bij hard werken hoort een fatsoenlijk loon, 
zekerheid over je contract en een goede 
balans tussen werk en privéleven. Maar voor 
mensen die werken als schijnzelfstandige, 
uitzendkracht of flexwerker betekent werk 
nu vooral onzekerheid. Dat moet anders. 
GroenLinks maakt van deze coronacrisis 
het keerpunt naar een eerlijke arbeidsmarkt. 
We stoppen de doorgeslagen flexibilisering, 
investeren in scholing, breiden de 
mogelijkheden voor (zorg)verlof uit en leggen 
bedrijfsrisico’s weer bij aandeelhouders in 
plaats van werknemers.Werk gaat over zekerheid, maar ook over 
eigenaarschap. Veel mensen zijn vervreemd 
geraakt van hun werk en het bedrijf waarvoor 
ze werken. Bedrijven worden steeds 
vaker gestuurd door aandeelhouders die 
uit zijn op kortetermijnwinsten en weinig 
geven om duurzaamheid of solidariteit. Dit 
aandeelhouderskapitalisme is onhoudbaar. 
Bedrijven horen gemeenschappen te 
zijn waarin werkgevers en werknemers 
verantwoordelijkheid voor elkaar dragen. 
Mensen die hun tijd en arbeid investeren in 
een bedrijf horen meer inspraak te hebben 
dan mensen die alleen maar kapitaal leveren. 
Het is tijd voor een democratische economie.56 57
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20211. Voor werknemers wordt het vaste contract de norm. Dat doen we door 
tijdelijke contracten duurder te maken voor werkgevers. We maken 
schijnzelfstandigheid onmogelijk: we verhogen de premie voor werkgevers 
op tijdelijke contracten, behandelen alle werkenden gelijk voor de belasting 
en vormen de arbeidskorting en de zelfstandigenaftrek om tot één korting die 
voor alle werkenden gelijk is. Zelfstandigen krijgen recht op een fatsoenlijk 
minimumtarief. Kleine ondernemers worden ondersteund in de doorbetaling 
van langdurig zieke werknemers en we geven ondernemers meer ruimte 
om vaste contracten aan te bieden door de looptijd van aanbestedingen en 
subsidies vanuit de overheid te verlengen.
2. We maken een einde aan uitbuiting via zonderlinge contractvormen. 
Payrolling, contracting en nulurencontracten worden afgeschaft. Er blijven 
drie contractvormen over: het vaste en het tijdelijke contract voor het reguliere 
werk, het uitzendcontract voor ziek en piek en het zelfstandigencontract voor 
zzp’ers. Deze contractvormen worden duidelijk van elkaar gescheiden en er 
wordt gehandhaafd op het gebruik. Uitzendkrachten krijgen recht op dezelfde 
arbeidsvoorwaarden als andere werknemers. 
3. Werknemers krijgen meer mogelijkheden om te zorgen voor de mensen om 
hen heen. We breiden het kortdurende zorgverlof uit met een week en zorgen 
dat het langdurig zorgverlof deels wordt betaald. En alle ouders krijgen de tijd 
om na de geboorte of adoptie voor hun kind te zorgen. Vaders en verzorgende 
meeouder(s) krijgen recht op drie weken betaald geboorteverlof en zeven 
weken aanvullend geboorteverlof dat gedeeltelijk wordt betaald, waarbij 
mensen in ieder geval het minimumloon krijgen. Elke werknemer krijgt recht 
op negen weken betaald ouderschapsverlof die ze mogen opnemen in de 
eerste negen maanden. Dit financieren we uit de algemene middelen. Alle  
(mee)ouders houden daarnaast een individueel en niet-overdraagbaar recht 
op vijftien weken onbetaald ouderschapsverlof. Op termijn streven we naar 
verlofregelingen voor alle werkenden.PROGRAMMAPUNTEN
4. We bouwen aan een democratische economie als alternatief voor het huidige 
aandeelhouderskapitalisme. Werknemers krijgen medezeggenschap in 
belangrijke beslissingen, zoals fusies, overnames, reorganisaties, de inzet 
van nieuwe technologie op de werkvloer en de besteding van de winst. 
Binnen grote bedrijven krijgen werknemers het recht om de helft van de raad 
van commissarissen te benoemen. We zorgen voor betere ondersteuning 
van ondernemingsraden, gaan strenger handhaven op de verplichting om 
een ondernemingsraad te hebben en geven jongeren en flexwerkers de 
mogelijkheid om zich eerder verkiesbaar te stellen voor de ondernemingsraad. 
Ook stimuleren we de coöperatie als bedrijfsvorm.
5. Werknemers krijgen het recht om een deel van hun werktijd zelf te kiezen 
waar ze werken als de aard van het werk dat toelaat. Werkgevers dragen bij 
aan het thuis inrichten van een goede werkplek. Alle werknemers hebben 
het recht om onbereikbaar te zijn buiten werktijd. Om de sociale veiligheid 
binnen bedrijven te versterken, krijgt iedere werknemer toegang tot een 
vertrouwenspersoon. We ondersteunen kleine bedrijven hierbij.
6. Een eerlijke arbeidsmarkt vraagt om het aanpakken van misstanden. We 
investeren in de inspectie door Sociale Zaken en Werkgelegenheid en 
verbeteren de samenwerking tussen inspectie, Belastingdienst, UWV en 
Kamer van Koophandel. De inspectie krijgt meer ruimte om zelfstandig 
onderzoek te doen en gaat ook handhaven op de naleving van cao-lonen, 
beloningsdiscriminatie, werkdruk, discriminatie en sociale veiligheid. 
Malafide werkgevers krijgen hoge boetes en moeten werknemers financieel 
compenseren bij misstanden. 
7. We scherpen de regels voor de uitzendsector aan om een einde te maken aan 
de misstanden met malafide uitzendbureaus. Er komt een vergunningstelsel 
zodat niet iedereen zomaar een uitzendbureau kan beginnen, de kwaliteit 
goed wordt gewaarborgd en het toezicht eenvoudiger wordt. 
8. We verbeteren de positie van huishoudelijk werkers. Nederland gaat 
zich houden aan internationale verdragen over eerlijk werk. We geven 
huishoudelijk werkers basiszekerheid door de Regeling dienstverlening aan 
huis te vervangen door een systeem van dienstencheques. 59
VERKIEZINGSPROGRAMMA GROENLINKS 2021 58
VERKIEZINGSPROGRAMMA GROENLINKS 20219. We willen een volledige decriminalisering van sekswerk en versterken de 
rechtspositie en veiligheid van sekswerkers. Repressieve maatregelen 
die sekswerkers de illegaliteit indrijven, zoals de vergunningplicht, draaien 
we terug. De overheid maakt veilige werkplekken voor sekswerk mogelijk. 
Sekswerkers krijgen dezelfde rechten en vrijheden als andere werknemers en 
zelfstandigen in de dienstverlenende sector.  
10. Onafhankelijke vakbonden vervullen een cruciale rol in onze samenleving, 
maar hun positie staat onder druk. Om ondermijning van cao-
onderhandelingen door nepvak-bonden tegen te gaan, leggen we wettelijk 
vast dat alleen onafhankelijke vakbonden een cao mogen afsluiten en dat 
werkgevers geen afspraken over primaire arbeidsvoor-waarden mogen 
maken met ondernemingsraden in bedrijfstakken of ondernemingen waarin 
onafhankelijke vakbonden actief zijn. Werkgevers mogen vakbonden niet 
langer verhinderen om in contact te komen met werknemers. 
11. Bedrijven spelen een sleutelrol in de overgang naar een solidaire en 
duurzame samenleving. Daarom krijgen bedrijven een wettelijke plicht om 
zich maatschappelijk verantwoord te gedragen en de mogelijkheid om hun 
maatschappelijke missie vast te leggen in hun statuten. Zo kunnen ze zich 
ook beter beschermen tegen overnames door sprinkhaanfondsen die alleen 
uit zijn op snelle winsten. Bedrijven die zich nu al sociaal en duurzaam 
inzetten krijgen voorrang bij aanbestedingen.
12. Werknemers creëren de winst van hun bedrijf, maar te vaak gaat die winst 
alleen naar de aandeelhouders. Daarom verplichten we bedrijven met meer 
dan honderd werknemers om een winstdelingsregeling in te voeren waarbij 
alle werknemers hetzelfde bedrag krijgen. Dit mag in de vorm van aandelen in 
het bedrijf. De hoogte van deze uitkering wordt gekoppeld aan de hoogte van 
het uitgekeerde dividend: hoe hoger de winstuitkering aan aandeelhouders, 
hoe hoger de uitkering aan werknemers. Je baan kwijtraken komt keihard aan. Op zo’n moment heb je een basis nodig om op terug te 
vallen. Waarmee je verzekerd bent van inkomen en van iemand die je helpt om weer op gang 
te komen. Iemand die met je meedenkt en je met vertrouwen behandelt. Op zo’n moment is 
het belangrijk dat de overheid er voor je is. IEDEREEN DOET MEE
GroenLinks staat voor een overheid die 
basiszekerheid biedt voor iedereen. Voor 
mensen die tijdelijk hun baan zijn kwijtgeraakt 
en dolgraag weer aan het werk willen. Voor 
mensen van wie de arbeidsmarkt een te 
grote afstand heeft genomen. Voor mensen 
die zo diep in de schulden zitten dat ze zich 
geen raad meer weten. Dat vraagt om andere 
maatregelen dan die de kabinetten-Rutte de 
afgelopen jaren hebben genomen. Rechts 
beleid kon er zelfs op het hoogtepunt van 
de economie niet voor zorgen dat iedereen 
meedeed en niemand in armoede hoefde te 
leven. Het roer moet om. Van onzekerheid naar 
zekerheid, van worden afgedankt naar 
meedoen. We omarmen het ideaal van 
een basisinkomen: dat er een bodem is 
waar niemand doorheen zakt. Het betekent 
dat mensen met een laag inkomen een 
inkomensaanvulling krijgen, dat mensen 
in de bijstand in hun waarde worden 
gelaten en niet in armoede hoeven te 
leven, dat iedereen is verzekerd bij 
arbeidsongeschiktheid, dat ouderen met 
alleen AOW gewoon kunnen rondkomen en 
dat je ook met een arbeidsbeperking een 
fatsoenlijk inkomen hebt. We laten niemand 
vallen.60 61
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20211. GroenLinks voert stapsgewijs -binnen acht jaar- het basisinkomen in voor 
iedereen. Het fiscale stelsel wordt zo aangepast dat mensen met inkomens 
rond het minimuminkomen er flink op vooruitgaan, de middeninkomens erop 
vooruitgaan, en mensen met inkomens hoger dan twee keer modaal erop 
achteruitgaan. Onvoorwaardelijke inkomenszekerheid is de noodzakelijke 
basis voor een goed en effectief klimaatbeleid. Alleen vanuit economische 
bestaanszekerheid heeft iedereen ruimte om duurzaam te denken, leven en 
handelen.
2. Zolang de coronacrisis duurt, geven we mensen die hun werk verliezen recht 
op een crisisinkomen. Mensen in loondienst krijgen recht op zeventig procent 
van het verdiende salaris. Zzp’ers en flexwerkers die geen recht hebben op 
een werkloosheidsuitkering krijgen 1.050 euro per maand.
3. We voeren een voetinkomen in voor werkenden, mensen met een uitkering 
en gepensioneerden. Met deze inkomensaanvulling bestrijden we armoede 
onder werkenden en niet-werkenden, zorgen we dat ook mensen met een 
lager inkomen in deeltijd kunnen werken en creëren we een ontspannen 
samenleving waarin iedereen volwaardig mee kan doen.
4. We verhogen de bijstand en de Wajong en stoppen de ongelijke behandeling 
van jongeren in de bijstand. Jongeren van 18 tot 21 jaar krijgen gewoon recht 
op het volwaardige bijstandsniveau. Ze krijgen intensieve begeleiding om aan 
het werk te gaan of een startkwalificatie te halen. De voor jongeren verplichte 
zoekperiode bij werkloosheid schaffen we af en we zorgen dat ze evenveel 
mogen bijverdienen als andere mensen met een bijstandsuitkering. 
5. We hervormen de Participatiewet. We schaffen de kostendelersnorm af 
en nemen een kleine spaarpot en het eigen huis niet meer mee bij het 
bepalen of je recht hebt op een uitkering. Bij mensen met een levenslange 
en levensbrede beperking wordt ook het inkomen van de partner niet meer 
meegeteld. Hiermee voorkomen we dat gezinnen uit elkaar worden gerukt en 
maken we een einde aan de mensonterende opsporingspraktijken. PROGRAMMAPUNTEN
6. Er komt een collectieve basisvoorziening tegen arbeidsongeschiktheid 
voor alle werkenden. Zelfstandigen kunnen zich daar bovenop vrijwillig 
bijverzekeren bij dezelfde publieke instantie die de basisvoorziening verstrekt. 
Werknemers houden dezelfde rechten en plichten als ze nu hebben, zoals 
loondoorbetaling tijdens de wachttijd en eventuele via een cao vastgelegde 
bovenminimale verzekeringen. 
7. Iedereen zonder werk krijgt persoonlijke begeleiding als dat nodig is. 
Vanuit vertrouwen, zonder schaamte en zonder de algemene verplichting 
van de tegenprestatie. We verruimen de mogelijkheden voor mensen in 
de bijstand om zich te laten omscholen voor sectoren met (toekomstige) 
personeelstekorten. Waar nodig verbinden we werkbegeleiding aan zorg of 
hulp bij schulden. Binnen een begeleidingstraject mogen mensen met een 
bijstandsuitkering tot 90 procent van het minimumloon bijverdienen om toe te 
werken naar een volledige baan. 
8. Iedereen die in de bijstand of de Wajong zit en ondanks begeleiding geen 
werk kan vinden, krijgt recht op een (basis-)baan. Werk is belangrijk voor ons 
welzijn en er is genoeg zinvol werk te doen in de ouderenzorg, het onderwijs 
of in de wijken. Het gaat om een baan met fatsoenlijke arbeidsvoorwaarden 
en tenminste het minimumloon. Gemeenten krijgen de middelen om 
deze banen te creëren in samenwerking met (sociale) ondernemingen, 
lokale maatschappelijke organisaties, sociale coöperaties en sociaal 
ontwikkelbedrijven. 
9. Er komt één werkloket waar iedereen terecht kan met vragen over werk, 
loopbaan, scholing en begeleiding naar werk en het ontwikkelingsbudget. 
De dienstverlening staat los van een eventuele uitkering, zodat iedereen 
onafhankelijk wordt behandeld. Werkgevers kunnen terecht bij het loket 
voor gratis advies over goed werkgeverschap, duurzame inzetbaarheid 
en het begeleiden van mensen met een beperking. De loketten 
worden georganiseerd door gemeenten, het UWV en werkgevers- en 
werknemersorganisaties. 62 63
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 202110. Vrijwilligers en mantelzorgers krijgen de waardering die ze verdienen. Er komt 
een stimuleringsfonds om vrijwilligersorganisaties te ondersteunen en we 
verhogen de onbelaste vrijwilligersvergoeding. Kleine organisaties die niet 
in staat zijn hun vrijwilligers een vergoeding te geven, kunnen daarvoor een 
beroep doen op het stimuleringsfonds. De vrijwilligersvergoeding moet voor 
iedereen een belastingvrije tegemoetkoming voor onkosten zijn, ook voor 
mensen met een uitkering via de Participatiewet. We starten een onderzoek 
naar het belang, de economische waarde en de omvang van onbetaalde 
arbeid in Nederland en mogelijkheden om deze arbeid beter te waarderen.
11. We stoppen de afbouw van de sociale werkvoorzieningen en vormen ze om 
tot sociaal ontwikkelbedrijven. Hiermee zorgen we dat er altijd een werkplaats 
is voor mensen met een arbeidsbeperking. In overleg met werkzoekenden 
wordt gekeken of ze een functie krijgen bij het ontwikkelbedrijf zelf, worden 
gedetacheerd of worden geholpen om volledig aan de slag gaan bij een 
reguliere werkgever.
12. Inclusief werkgeverschap voor mensen met een beperking wordt de norm. 
We voeren een bindend quotum in voor de overheid en grote bedrijven. We 
vervangen loondispensatie door één duidelijke loonkostensubsidieregeling, 
zodat alle werkenden met een beperking op zijn minst het minimumloon 
verdienen. Werkgevers worden goed ondersteund met regelingen als de  
no-riskpolis en jobcoaching. 
13. We helpen oudere werknemers om gezond te kunnen werken. We bestrijden 
leeftijdsdiscriminiatie, steunen het sluiten van generatiepacten en helpen 
werkgevers via het Werkloket met gratis advies  over het organiseren van 
goed werk voor oudere werknemers.
14. Voor mensen met problematische schulden richten we een Nationaal 
Schuldenfonds op dat hun schulden renteloos overneemt. Zo hebben ze met 
één schuldeiser te maken en krijgen ze de hulp die nodig is. De toegang tot 
de schuldsanering wordt versoepeld en we verkorten de maximale termijn. 
Waar nodig worden schulden kwijtgescholden. 15. Menselijke ellende is geen handelswaar. De marktwerking voor deurwaarders 
wordt afgeschaft en de handel in schulden wordt aan banden gelegd. 
Deurwaarders voeren een maatschappelijke taak uit en komen daarom 
in dienst van de overheid. Er komt één Rijksincassodienst, die ook 
verantwoordelijk is voor alle incassotrajecten van overheidsorganisaties. 
Schulden mogen nooit verder worden verhoogd dan 100 procent van het 
oorspronkelijke bedrag. Gemeenten krijgen de mogelijkheid om bewindvoering 
zelf te organiseren in plaats van dit verplicht te moeten uitbesteden aan 
private partijen.
16. Voor Caribisch Nederland stellen we een sociaal minimum vast dat voorziet in 
een fatsoenlijk bestaan. Toegang tot eerste levensbehoeften, zoals medische 
zorg, drinkwater en elektriciteit, wordt gegarandeerd.
17. We verhogen de AOW-uitkering zodat mensen met weinig of geen aanvullend 
pensioen zeker zijn van voldoende inkomen. Ouderen zonder aanvullend 
pensioen en met een gat in hun AOW-opbouw omdat ze in Suriname of op het 
Caribische deel van het Koninkrijk zijn opgegroeid, geven we een aanvulling 
op hun inkomen.
18. Iedereen die werkt, moet zeker zijn van een goed pensioen. Daarom gaan 
werkgevers en opdrachtgevers pensioenpremie betalen voor iedereen die 
voor ze aan het werk is, ook voor uitzendkrachten en zzp’ers. We schrappen 
de wettelijke wachttijd voor een pensioenregeling zodat werkenden vanaf het 
begin pensioen opbouwen. Mensen met een zwaar beroep krijgen de ruimte 
om eerder te stoppen met werken. 65
VERKIEZINGSPROGRAMMA GROENLINKS 2021 64
VERKIEZINGSPROGRAMMA GROENLINKS 2021
HOOFDSTUK 4 
WE BOUWEN AAN  
ÉÉN SAMENLEVING 
64INLEIDING
Buren die boodschappen doen voor elkaar. Vrijwilligers die ouderen bellen voor zomaar 
een praatje. Ondernemers die schenken aan de voedselbank. De coronacrisis dwingt tot 
thuisblijven en afstand houden, maar brengt ook heel veel nabijheid en solidariteit. Solidariteit 
tussen rijk en arm, jong en oud, gezond en ziek. Die solidariteit is Nederland op z’n best. En 
die solidariteit hebben we ook na de coronacrisis nodig om een samenleving te bouwen die 
eerlijker en duurzamer is. 
Die eerlijke en duurzame samenleving maken we met elkaar. Door de straat op te gaan 
voor het klimaat en tegen racisme en discriminatie. Door voor elkaar te (mantel)zorgen, 
vrijwilligerswerk te doen op de sportvereniging en mee te doen met buurtinitiatieven en 
coöperaties. Dat lijkt soms vanzelfsprekend, maar gaat niet vanzelf. Het vraagt heel veel inzet. 
Van onszelf, van de mensen om ons heen. En van de overheid. 
De kabinetten-Rutte hebben die taak verwaarloosd. Onder het mom van de 
‘participatiesamenleving’ moest de ‘BV Nederland’ het zelf maar oplossen. Mensen die 
te maken hebben met racisme en discriminatie moesten zich ‘invechten’. Bibliotheken, 
buurthuizen, verzorgingshuizen, ziekenhuizen en sociale werkvoorzieningen sloten de deuren, 
in landelijke gebieden nog sneller dan in de steden. Bekende gezichten, zoals de wijkagent en 
de buurtwerker, verdwenen van de straat. Kunst en cultuur zijn het sluitstuk van de begroting 
geworden. Het gevolg? De kloven in onze samenleving zijn groter geworden.
GroenLinks vecht voor het verkleinen van die kloven. Samen met bewoners, maatschappelijke 
organisaties en bedrijven bouwen we aan één samenleving. Daar ontmoeten we elkaar, 
geven we elkaar de ruimte om onszelf te zijn en ontdekken we onze eigenaardigheden, 
overeenkomsten en verschillen. Eén samenleving die niet statisch is, maar altijd verandert. 
Omdat tijden en mensen veranderen. En het allerbelangrijkste: die samenleving maken we 
met elkaar. Samen zijn wij Nederland.67
VERKIEZINGSPROGRAMMA GROENLINKS 2021 66
VERKIEZINGSPROGRAMMA GROENLINKS 2021In Nederland bestaat institutioneel racisme. Dat is geen fijne boodschap. Het is een 
boodschap die heel veel mensen heel lang niet hebben willen horen. Maar we kunnen er 
als samenleving niet meer omheen. Als we luisteren naar de verhalen die mensen van kleur 
vertellen, zien we hoe diep racisme in Nederland is geworteld. In onze geschiedenis, onze 
overheid, onze wijken, onze scholen. Ook al zijn er weinig mensen die bewust racistisch zijn, 
we leven in een systeem dat racisme levend houdt.
Het is daarom niet genoeg om niet racistisch 
te zijn. Om racisme uit te roeien, moeten we 
antiracistisch zijn. GroenLinks strijdt tegen 
organisaties die wit nationalisme uitdragen 
of een racistische agenda hebben. Maar 
minstens zo belangrijk is het bestrijden van 
het racisme dat voor veel witte mensen 
onzichtbaar is. De discriminatie bij het vinden 
van een stage, baan of huis. De segregatie 
op scholen. De wittemannenbolwerken in 
de top van het bedrijfsleven, de overheid en 
maatschappelijke organisaties.
Antiracisme is een hoeksteen van de 
inclusieve samenleving waaraan GroenLinks 
bouwt. Een samenleving waarin iedereen 
hand in hand over straat kan. Waar ieder kind 
Sinterklaas kan vieren zonder zwarte piet. 
Waar de competentie van mannen net zo 
kritisch wordt bevraagd als die van vrouwen. 
En waar je postcode niet je kansen bepaalt. WE VECHTEN TEGEN  
RACISME EN DISCRIMINATIE
Kortom: een samenleving met kansen en 
vrijheid om jezelf te kunnen en mogen zijn, 
ongeacht waar je vandaan komt, wat je 
huidskleur is, waar je in gelooft, van wie je 
houdt en of je een beperking hebt. 
GroenLinks zet zich in voor die inclusieve 
samenleving. Maar: een verandering in 
beleid of het anders verdelen van geld is niet 
voldoende. Het gaat ook om durf. Durf om 
het perspectief van een ander te zien. Om 
gesprekken over racisme en discriminatie 
te voeren. Om macht de delen met iemand 
die niet op jou lijkt. Voor een écht inclusieve 
samenleving moet heel Nederland aan de 
slag.1. Nederland maakt excuses voor het koloniale en slavernijverleden. Om 
bewustwording en erkenning over ons verleden te vergroten, zetten we ons 
in voor een waardig, inclusief nationaal slavernijmuseum. In het onderwijs 
komt meer aandacht voor slavernij, ons koloniale verleden, de bredere 
geschiedenis van racisme en ongelijkheid en de rol die de Nederlandse 
staat hierin speelde. Oorlogsgetroffenen uit voormalig Nederlands-Indië 
krijgen erkenning, rechtsherstel en compensatie. Bevrijdingsdag op 5 
mei en Keti Koti op 1 juli, waar we stilstaan bij het Nederlandse Trans-
Atlantische slavernijverleden, worden nationale feestdagen. De bevrijding van 
Nederlands-Indië op 15 augustus wordt een nationale herdenkingsdag en 
2023 wordt een gedenkjaar van 150 jaar formele afschaffing door Nederland 
van de Trans-Atlantische slavernij. Daarnaast erkennen we 17 augustus 1945 
als datum dat Indonesië onafhankelijk werd. Indonesische oorlogsgetrof fenen 
van de dekolonisatieoorlog krijgen erkenning en rechtsherstel. 
2. We pakken institutioneel racisme bij de overheid aan. Etnisch profileren 
bij de politie, Belastingdienst en andere instanties stopt onmiddellijk. Om 
bewustwording en gedragsverandering te creëren, komen we met een 
nationale aanpak voor het bestrijden van discriminatie op de arbeidsmarkt, 
het onderwijs, de volkshuisvesting en sport. Een nieuwe, onafhankelijke 
nationaal coördinator anti-discriminatie krijgt tot taak die aanpak kritisch te 
volgen en het kabinet en overheidsorganisaties te adviseren. We versterken 
het College voor de Rechten van de Mens, zodat dit vaker onderzoek kan 
verrichten bij bedrijven en instellingen die verdacht worden van discriminatie. 
Er komt een meldcode discriminatie voor ambtenaren en we verbeteren de 
toegankelijkheid van lokale antidiscriminatievoorzieningen. Zwarte Piet wordt 
bij alle publieke vieringen vervangen door een niet-racistisch alternatief. 
3. Er komt een eind aan het tweederangs burgerschap in de Caribische 
gemeenten Bonaire, Saba en Sint-Eustatius. De rechten van Nederlanders in 
Caribisch en Europees Nederland worden zo veel mogelijk hetzelfde.PROGRAMMAPUNTEN68 69
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20214. Bedrijven die zijn veroordeeld voor discriminatie worden een aanzienlijke 
periode uitgesloten van overheidsaanbestedingen en krijgen forse boetes. 
Bedrijven en instanties die discriminerende verzoeken krijgen, moeten dat 
voortaan verplicht melden. Er komt een programma voor het versnellen van 
de in- en doorstroom van vrouwen, mensen met een migratieachtergrond, 
LHBTIQ+-mensen en mensen met een beperking in het bedrijfsleven en 
(semi-)publieke organisaties. Voor het verhuren van woningen wordt een 
vergunning verplicht; deze wordt ingetrokken als blijkt dat een verhuurder 
discrimineert.
5. We dichten de loonkloof: doe je hetzelfde werk, dan krijg je hetzelfde 
loon. Dit doen we in de eerste plaats bij (semi)-publieke instellingen. Ook 
bedrijven met meer dan 50 werknemers moeten met een systeem van 
certificering aantonen dat ze gelijk loon bieden voor gelijk werk. W e voeren 
een quotum in van maximaal zestig procent mensen van hetzelfde gender 
voor raden van bestuur en toezicht van beursgenoteerde bedrijven en voor 
de managementlagen van (semi)publieke instellingen. Daarnaast voeren we 
diversiteitsquota in voor overheidsinstellingen. 
6. We zorgen voor meer capaciteit bij de politie zodat iedereen laagdrempelig 
aangifte kan doen van discriminatie en zorgen dat bestaande anti-
discriminatiewetgeving beter wordt gehandhaafd. We versterken de 
samenwerking tussen de politie en organisaties die discriminatie tegengaan, 
zoals Control Alt Delete en de meldpunten discriminatie. We geven het 
Openbaar Ministerie meer ruimte om discriminatiezaken te vervolgen. Er 
komt een hogere strafmaat voor haatmisdrijven, zoals discriminerend geweld, 
gendergerelateerd geweld, bedreigingen en intimidatie. 
7. Het aantal antisemitische incidenten is de laatste jaren zorgwekkend 
toegenomen. Om dit tegen te gaan, komt er op scholen meer aandacht voor 
de Holocaust, hedendaags antisemitisme en de Joodse geschiedenis en 
cultuur. We maken ons sterk voor een Europese aanpak tegen antisemitisme, 
onder andere om antisemitische complottheorieën te bestrijden en 
discriminatie en terreur tegen Joden en Joodse organisaties aan te pakken.8. We accepteren geen moslimhaat. Moslimhaat wordt als een aparte vorm 
van racisme erkend. Moslimdiscriminatie, bedreigingen en vernielingen van 
islamitische gebouwen zoals moskeeën worden stevig aangepakt. De wet 
gedeeltelijk verbod gezichtsbedekkende kleding wordt afgeschaft. 
9. Bij wetswijzigingen en nieuwe wetten komt een verplichte toets op het effect 
voor de positie van vrouwen, LHBTIQ+-mensen, mensen met een beperking, 
mensen met een migratieachtergrond, jongeren en toekomstige generaties. 
Dit is uitgewerkt in de inclusie effectrapportage die een onderdeel wordt van 
iedere wet. Ook bestaand beleid wordt tegen het licht gehouden. In artikel 
1 van de Grondwet over gelijke behandeling wordt expliciet gemaakt dat 
ook discriminatie op grond van seksuele gerichtheid en handicap niet is 
toegestaan. 
10. Zolang er negatief op LHBTIQ+-mensen wordt gereageerd, ligt er een 
maatschappelijke taak om hen speciaal te ondersteunen. Om hun positie 
te versterken en discriminatie tegen te gaan, starten we een ambitieus 
LHBTIQ+-emancipatiebeleid. Hierbij is extra aandacht voor intersectionaliteit. 
Zogenaamde ‘conversie-therapieën’ worden verboden. We schaffen 
verplichte geslachtsregistratie bij de overheid af. Het wordt mogelijk om 
op identiteitspapieren geen geslacht te laten vermelden of bij de categorie 
‘geslacht’ een andere aanduiding dan M of V te kiezen. Wijziging van de 
vermelding van geslacht kan zonder leeftijdsrestricties, deskundigenverklaring 
of oordeel van de rechter. Mensen die tijdelijk niet kunnen werken vanwege 
een geslachtsverandering krijgen recht op betaald verlof.
11. Gezinnen bestaan niet altijd uit één vader en één moeder. Éénouderschap, 
ouders van hetzelfde geslacht, transgender ouders, samengestelde gezinnen 
en meeroudergezinnen zijn normaal. Kind én ouder verdienen dezelfde 
zekerheid als het 'traditionele’ gezin, ongeacht de gezinssituatie of de 
woonvorm. Dat leggen we vast in een nieuwe wet over modern ouderschap, 
voortbouwend op het advies van de Staatscommissie herijking ouderschap 
uit 2016. Het geregistreerd partnerschap en burgerlijk huwelijk worden 
opengesteld voor polyamoureuze relaties.71
VERKIEZINGSPROGRAMMA GROENLINKS 2021 70
VERKIEZINGSPROGRAMMA GROENLINKS 2021De rijkdom van ons land is af te meten aan de verhalen die we elkaar vertellen, de beelden 
die we vormen, de muziek die we maken, de nieuwe werelden die we ons voorstellen. Kunst 
en cultuur laten ons zien wie we zijn en wie we zouden kunnen zijn. Die waarde van kunst en 
cultuur reikt veel verder dan de muren van het museum of de bibliotheek. Voor GroenLinks is 
kunst en cultuur de zuurstof van onze samenleving en economie. 
Maar de waarde van kunst en cultuur wordt 
al jarenlang miskend. Na jarenlang rechts 
bezuinigingsbeleid na de vorige financiële 
crisis krijgt de culturele sector tijdens de 
coronacrisis opnieuw een klap. Waar voor 
KLM de miljarden klaarstaan, moet de 
culturele sector keihard knokken voor een 
fractie daarvan. Weer betalen kunstenaars 
en mensen achter de schermen de rekening. 
Zonder goed contract, zonder zekerheid, 
zonder eerlijke beloning. Alsof hun bijdrage 
aan onze samenleving niets waard is. Alsof 
ze niet fors bijdragen aan onze economie, 
aan werkgelegenheid. Alsof we eigenlijk wel 
zonder hen kunnen. DE WAARDE VAN KUNST 
EN CULTUUR
Voor GroenLinks is niets minder waar. 
GroenLinks kiest voor investeren in kunst 
en cultuur. In onze culturele iconen, nieuwe 
productiehuizen en andere broedplaatsen 
voor talent en innovatie. Dat doen we in alle 
provincies, zodat ook bezoekers en makers 
buiten de Randstad toegang hebben tot 
kunst en cultuur. Met extra aandacht voor 
inclusie, diversiteit en jonge talenten. En 
met fatsoenlijke arbeidsvoorwaarden voor 
kunstenaars en mensen achter de schermen. 
Het is hoog tijd dat we kunst, cultuur en de 
mensen die dat mogelijk maken op waarde 
gaan schatten.12. We moderniseren de wetgeving over verbintenissen. Iedereen mag voortaan 
via het testament meerdere verbintenissen aanwijzen die voor het laagste 
tarief mogen erven. In het burgerlijk wetboek wordt de mogelijkheid van een 
neutrale geregistreerde verbintenisvorm toegevoegd. Zo kunnen mensen 
wederzijdse rechten, plichten en zorg vastleggen tussen henzelf en vrienden 
als alternatief naast het huwelijk, het geregistreerd partnerschap en het 
samenlevingscontract.
13. We creëren een eerlijk en leefvormneutraal belastingstelsel waarbij de 
belasting die je betaalt zoveel mogelijk samenhangt met je inkomen en niet 
met wie je samenleeft.
14. Toegankelijkheid op basis van het VN-verdrag Handicap wordt in Nederland 
de norm. Nederland ondertekent het Facultatieve Protocol van het VN-
Verdrag. Het openbaar vervoer, de publieke ruimte, bedrijfsruimten en 
overheidsgebouwen worden breed toegankelijk voor ouderen en mensen met 
een beperking. In de zorg garanderen we dat zorglocaties ook geschikt zijn 
voor mensen met een meervoudige beperking. Ervaringsdeskundigen worden 
betrokken in het volledige beleidsproces. Organisaties en werkgevers worden 
ondersteund om de overstap naar brede toegankelijkheid te maken. Alle 
overheidscommunicatie, informatie van organisaties die een overheidstaak 
vervullen, informatie die wordt gefinancierd met publiek geld en het (digitale) 
betalingsverkeer zijn breed toegankelijk voor mensen met een beperking of 
worden dat gemaakt.
15. Communicatie vanuit de overheid, de zorg en het onderwijs moet begrijpelijk 
en toegankelijk zijn voor iedereen. Voor deze sectoren garanderen we 
daarbij het recht op betekenisvol menselijk contact. Dat mag nooit volledig 
vervangen worden door online formulieren, chatbots, apps, robots, callcenters 
en websites. Bestaande en nieuwe communicatietechnologieën worden voor 
iedereen toegankelijk gemaakt. Overheidsteksten worden geschreven op 
taalniveau B1 en waar nodig in verschillende talen aangeboden. Gemeenten 
moeten onafhankelijke cliëntondersteuning faciliteren voor de wetten die ze 
uitvoeren in het sociaal domein. In de zorg en de rechtspraak hebben mensen 
die het Nederlands niet voldoende beheersen altijd toegang tot een beëdigd 
tolk of vertaler.72 73
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 2021PROGRAMMAPUNTEN
1. Het budget voor kunst en cultuur gaat omhoog. De verdeling hiervan wordt 
inclusiever en eerlijker over Nederlandse regio's. Er komt meer aandacht voor 
talentontwikkeling, jonge makers, popmuziek, en culturele broedplaatsen. 
De vertegenwoordiging van alle groepen in de samenleving wordt versterkt. 
Het subsidiestelsel wordt overzichtelijker en biedt meer zekerheid. Het wordt 
onder andere mogelijk om voor acht jaar subsidie aan te vragen in plaats van 
vier jaar. Eigen inkomsten gaan een kleinere rol spelen. Dat geeft culturele 
instellingen de kans om echt langdurig te investeren in personeel, publiek, 
verdieping en kwaliteit. Daarnaast wordt het stelsel meer flexibel, om ook 
ruimte te bieden voor experiment en innovatie en om kansen te bieden 
aan nieuw talent. Donaties aan individuele makers worden aantrekkelijker 
gemaakt door giften van de inkomstenbelasting aftrekbaar tet ete maken. 
2. Mensen die werken in de culturele sector verdienen een eerlijke beloning, 
betere arbeidsvoorwaarden en meer zekerheid. Makers en mensen achter 
de schermen komen zoveel mogelijk in vaste dienst. Ook de groep die niet 
in vaste dienst wil of kan werken, bieden we meer sociale en financiële 
zekerheid. Makers moeten te alle tijden een eerlijke beloning krijgen voor het 
werk dat zij creëren, tonen en uitvoeren. We zetten de Fair Practice Code om 
in wetgeving en we compenseren de culturele sector hiervoor. 
3. Iedereen krijgt toegang tot cultuur. Culturele instellingen worden inclusiever 
en beter toegankelijk. Basis hiervoor is de Code Culturele Diversiteit en het 
VN-verdrag Handicap. Iedere jongere krijgt een eigen cultuurbudget. We 
versterken het cultuuronderwijs binnen en buiten school door meer budget, 
de inzet van vakleerkrachten en een betere samenwerking tussen centra voor 
de kunsten, pabo’s, basis- en middelbare scholen, mbo’s, kunstopleidingen 
en andere culturele professionals en instellingen. Cultuurparticipatie, 
amateurkunst en muziekverenigingen ondersteunen we extra.PROGRAMMAPUNTEN
4. Bibliotheken vervullen een belangrijke rol in onze samenleving op het gebied 
van cultuur, onderwijs en welzijnswerk. We leggen wettelijk vast dat iedereen 
in Nederland toegang heeft tot een volwaardige bibliotheek. Gemeenten 
krijgen de middelen om dit mogelijk te maken. Bibliotheken spelen, onder 
andere in samenwerking met scholen, een belangrijke rol in de bestrijding 
van laaggeletterdheid. Daarnaast gaan bibliotheken zich meer inzetten voor 
ontmoeting en publiek debat.
5. We koesteren onafhankelijke Nederlandse filmmakers, televisiemakers, 
musici en andere makers van audiovisuele content. Grote buitenlandse 
technologiebedrijven zijn belangrijke verspreiders geworden van films en 
muziek, vaak zonder er zelf in te investeren. Bedrijven die flink verdienen 
aan het werk van anderen, moeten ook een eerlijke bijdrage leveren aan de 
makers. We voeren een exploitatieheffing in over de inkomsten van onder 
meer streamingabonnementen. De opbrengsten komen ten goede aan 
Nederlandse producties en aan de makers. We werken aan een modern, 
korter auteursrecht, dat het vrije internet niet in de weg staat. 75
VERKIEZINGSPROGRAMMA GROENLINKS 2021 74
VERKIEZINGSPROGRAMMA GROENLINKS 2021Onze democratie is iets om trots op te zijn. Het recht om mee te praten, je stem uit te brengen 
of om zelf te worden gekozen, is niet vanzelfsprekend. Daar is hard voor gevochten, een strijd 
die tot op de dag van vandaag doorgaat. Maar onze democratie vraagt om onderhoud. Te veel 
mensen voelen zich onmachtig en hebben geen plek om mee te praten en mee te besluiten. 
GroenLinks zet zich in voor het versterken van de democratie voor iedereen. 
Een sterkere democratie vraagt om een 
andere overheid. De toeslagenaffaire 
bij de Belastingdienst laat zien hoe 
belangrijk het is dat de overheid ten 
dienste staat van de samenleving. En 
aanspreekbaar is wanneer er fouten 
worden gemaakt. Rechtse kabinetten 
hebben met privatiseringen, marktwerking, 
bezuinigingen en schaalvergroting de 
overheid en onze publieke diensten op een 
te grote afstand gezet. De macht van grote 
techbedrijven zorgt ervoor dat fake news 
en complottheorieën een steeds groter 
platform krijgen en steeds minder worden 
weersproken. De onafhankelijke journalistiek 
staat onder druk.DE DEMOCRATIE ZIJN 
WE SAMEN
Voor GroenLinks begint de democratie 
onderaan. Bij mensen die hun straat, 
hun buurt, hun gemeente, hun land beter 
willen maken. Democratie vraagt om een 
overheid die ruimte geeft aan gesprek, 
ontmoeting en eigen initiatief. En die durft 
te investeren in het onderhoud van de 
democratie en stelling neemt tegen krachten 
die de democratie ondermijnen. Democratie 
betekent ook eigenaarschap over onze 
zorg, onze woningcorporaties en onze 
scholen. GroenLinks werkt aan een sterkere 
democratie waarin mensen niet worden 
aangesproken als ‘klanten en consumenten’, 
maar eigenaar zijn van de overheid en onze 
publieke sector.PROGRAMMAPUNTEN
1. We zetten ons in voor nieuwe vormen van (directe) democratie, zoals 
burgerraden en -begrotingen en loting. Die zorgen dat meer mensen betrokken 
zijn bij democratische besluitvorming. Hierbij maken we ruimte voor overleg, 
inwinnen van informatie, uitwisseling van argumenten en een gezamenlijke 
zoektocht naar oplossingen. Maatschappelijke organisaties van betrokken 
burgers worden gestimuleerd en betrokken bij het beleid. 
2. We nemen de stem van jongeren serieus. We verlagen de leeftijdsgrens voor 
het actief kiesrecht naar 16 jaar. We benoemen een ombudspersoon voor 
Toekomstige Generaties voor het behartigen van de belangen van jongeren, 
kinderen en zij die nog geboren moeten worden.
3. Ontmoeting in de wijk is cruciaal voor een gezonde lokale democratie en een 
veilige samenleving. Via het volkshuisvestingsfonds investeren we fors in de 
leefbaarheid van wijken en we leggen wettelijk vast dat ook woningcorporaties 
zich hier weer voor gaan inzetten. We zorgen voor gemengde wijken 
en stimuleren nieuwe ontmoetingsplekken (zoals buurthuizen) waar die 
zijn verdwenen en zorgen voor betere ondersteuning van de bestaande. 
We bevorderen democratie in de wijk door wettelijk te verankeren dat 
burgercollectieven de organisatie van lokale voorzieningen mogen overnemen. 
4. We versterken de lokale en regionale democratie. Lokale, regionale en 
waterschapspartijen krijgen meer financiële ondersteuning. De vergoeding van 
raads-, Statenleden en waterschapsleden wordt verhoogd en zij krijgen recht 
op een goed pensioen, zodat iedereen in staat is om deze belangrijke functies 
te vervullen. Op lokaal niveau kiest de gemeenteraad de burgemeester. We 
versterken de democratische controle op regionale samenwerkingsverbanden. 
5. Gemeenten en provincies hebben de afgelopen jaren veel extra taken 
gekregen, maar vaak zonder het geld dat ze daarvoor nodig hebben. Daarom 
verhogen we de bijdrage aan het gemeentefonds en geven we gemeenten en 
provincies meer middelen om hun belangrijke taken op het gebied van zorg, 
werk, cultuur, welzijn en verduurzaming goed uit te voeren. Daarnaast krijgen 
gemeenten meer mogelijkheden om zelf geld op te halen, onder andere met 
een lokale belasting op de leegstand van panden en het meeprofiteren van de 
waardestijging van grond bij overheidsinvesteringen.PROGRAMMAPUNTEN76 77
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20216. We schrappen de geborgde zetels binnen de waterschappen. Daarmee 
worden de waterschappen democratischer en worden de belangen van de 
natuur en van burgers op een eerlijkere manier afgewogen tegen de belangen 
van landbouw en industrie. 
7. Grond- en mensenrechten zijn leidend voor de overheid. Wetgeving en 
uitvoering ervan kan door rechters worden getoetst op verenigbaarheid 
met de Grondwet en mensenrechtenverdragen. Zodra deze constitutionele 
toetsing is gerealiseerd, schaffen we de Eerste Kamer af. GroenLinks is 
voorstander van de parlementaire republiek. Zolang de monarchie in de 
huidige vorm bestaat, vallen de persoonlijke inkomens van het Koninklijke 
Huis onder de Wet normering topinkomens.
8. Belangrijke publieke voorzieningen horen niet op de markt. In de zorg, de 
volkshuisvesting, de kinderopvang, de schuldhulpverlening, de sociale 
rechtshulp en het taal- en inburgeringsonderwijs dringen we de marktwerking 
terug. We nationaliseren de luchtverkeersleiding, de gerechtsdeurwaarders en 
het Bureau Krediet Registratie (BKR) vanwege het grote belang van publieke 
sturing en democratische verantwoording. We leggen de inhuur van externe 
consultants bij de overheid aan banden en investeren in de eigen expertise 
van ambtenaren.
9. We geven professionals in het onderwijs, in de zorg en bij de politie het recht 
om mee te beslissen. Ze krijgen meer inspraak in belangrijke besluiten, 
zoals fusies, aanbestedingen en reorganisaties. Medezeggenschaps- en 
ondernemingsraden worden beter ondersteund en krijgen instemmingsrecht 
over de hoofdlijnen van de begroting. In de zorg en het onderwijs wordt de 
helft van raden van toezicht gekozen door professionals. Iedere zorginstelling 
wordt verplicht om een adviesraad van zorgmedewerkers in te stellen. 
In het onderwijs wordt actiever gehandhaafd op de verplichting om een 
leerlingenraad te hebben. 10. De overheid moet controleerbaar zijn. We vervangen de Wet openbaarheid 
van bestuur door Wet open overheid waarbij de norm is dat data van de 
burger is en niet van de overheid. We zorgen daarbij voor een cultuuromslag: 
openheid wordt de norm. Publieke data zijn openbaar toegankelijk en 
te gebruiken door iedereen. Overheden bevorderen en gebruiken open 
standaarden, vrije en opensourcesoftware en open hardware. We stellen een 
nationaal coördinator dataverzameling aan en zorgen voor meer capaciteit bij 
de Autoriteit Persoonsgegevens om onze privacy te beschermen en illegale 
datahandel te bestrijden.
11. We voeren een verplicht lobbyregister in voor de Rijksoverheid. Daarin staat 
iedere organisatie die meer dan 0,25 fte besteedt aan lobbyactiviteiten, 
inclusief hun financiële middelen en de doelen waarvoor ze lobbyen. 
Bij wetsvoorstellen zit een lobbyparagraaf met alle organisaties die een 
inbreng hebben gehad en de wijze waarop met die inbreng is omgegaan. 
We gaan de ‘draaideur’ tussen de overheid en de private sector tegen. Bij 
bewindspersonen wordt de afkoelingsperiode, de termijn dat ze niet mogen 
werken voor een bedrijf waarmee ze in hun publieke functie te maken hebben 
gehad, strenger gehandhaafd. Deze afkoelingsperiode gaat ook gelden voor 
topambtenaren.
12. De integriteit van politieke partijen is cruciaal voor het vertrouwen in de 
democratie. Daarom maken we politieke partijen minder afhankelijk van 
giften en maken we financiering van partijen transparanter. Alle grote giften 
aan politieke partijen moeten openbaar en herleidbaar zijn. Donaties van 
buiten de Europese Economische Regio zijn verboden, net als donaties van 
organisaties of stichtingen wiens geldschieters nu ook al uitgesloten zijn voor 
directe donaties.
13. Grote media- en techbedrijven hebben in korte tijd enorm veel macht 
gekregen en verdienen grof geld met onze data. Daarom pleiten we voor 
een Europees verbod op de handel in persoonsgegevens en een verbod 
op persoonlijke advertenties. We maken ons hard voor een strenger 
Europees toezichtkader waar platformneutraliteit, volledige netneutraliteit en 
dataportabiliteit onderdeel van zijn. Online kennisuitwisseling en debat zijn 
te belangrijk om aan de willekeur van techbedrijven over te laten. Er komen 
vanuit de overheid duidelijke richtlijnen voor en toezicht op de inzet van filters.79
VERKIEZINGSPROGRAMMA GROENLINKS 2021 78
VERKIEZINGSPROGRAMMA GROENLINKS 2021Van wijkagent tot officier van justitie en van reclasseringswerker tot rechter: de rechtsstaat 
zorgt voor onze veiligheid, lost conflicten op en beschermt ons. Tegen kwaadwillende partijen 
in de samenleving. Tegen willekeur van de overheid. Een goed werkende en betrouwbare 
rechtsstaat is de basis van onze democratie en onze vrijheid. In een tijd waarin deze steeds 
meer onder druk komt, staat GroenLinks pal voor de rechtsstaat.
De rechtsstaat staat onder druk door een 
decennialang beleid van denken in ‘efficiency’ 
en bezuinigingen. Bij de politie, het Openbaar 
Ministerie, in de rechtspraak en de sociale 
advocatuur: er is te veel werk, te veel 
bureaucratie en er zijn te weinig middelen 
om het werk goed te doen. Dat zorgt ervoor 
dat te veel zedenslachtoffers, slachtoffers 
van mensenhandel en slachtoffers van 
geweld hun daders niet voor de rechter 
zien. Dat naar de rechter stappen steeds 
moeilijker wordt als je een laag inkomen 
hebt. Dat burgemeesters beveiliging nodig 
hebben of zelfs moeten onderduiken voor de 
georganiseerde misdaad.DE RECHTSSTAAT  
BESCHERMT ONS ALLEMAAL
GroenLinks investeert in een toegankelijke, 
betrouwbare en eerlijke rechtsstaat. Een 
rechtsstaat die weet om te gaan met snel 
veranderende criminele methoden. Met de 
wijkagent die in het hele land terugkomt 
en met een harde en slimme aanpak 
van georganiseerde misdaad. Met een 
politieorganisatie die zo divers is als de 
samenleving die ze dient. Met oog voor 
slachtoffers, met veel aandacht voor het 
voorkomen van criminaliteit en met goede 
rechtsbijstand, ook als je een laag inkomen 
hebt. De rechtsstaat is er voor ons allemaal.14. Algoritmen voor gedragsvoorspelling en besluitvorming zijn transparant en 
worden regelmatig getoetst op de naleving van mensenrechten, inclusief 
non-discriminatie en de beginselen van behoorlijk bestuur. Dit geldt zowel 
voor de private als de publieke sector. Het recht op een menselijke blik wordt 
gewaarborgd. De overheid mag dergelijke technologieën niet toepassen 
voordat daar een duidelijk wettelijk kader voor is. Automatische verzameling 
van biometrische gegevens in de openbare ruimte, bijvoorbeeld door 
gezichtsherkenning, wordt niet toegestaan.  
15. Onafhankelijke journalistiek is cruciaal voor een gezonde democratie. 
We versterken de fondsen voor onafhankelijke journalistiek en maken 
meer middelen vrij voor streekomroepen. Daarmee verbeteren we 
nieuwsvoorziening dichtbij huis en versterken we de controle op de lokale en 
provinciale democratie. We zorgen dat de publieke omroep zijn belangrijke 
functie kan blijven vervullen op het gebied van nieuws, informatie, cultuur en 
educatie. Programmering op de publieke omroep wordt reclamevrij en alle 
producties van de publieke omroep zijn op internet gratis toegankelijk. 80 81
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20211. We investeren in meer capaciteit bij de politie. In wijkagenten als gezicht 
in de buurt en in recherche voor het aanpakken van de zware criminaliteit. 
En we verlagen de werkdruk. Agenten krijgen werkdrukmiddelen die ze per 
basiseenheid zelf verdelen, er worden schrapsessies georganiseerd om 
regeldruk terug te dringen, verhoren worden voortaan digitaal ingevoerd, de 
afhandeling van eenvoudige zaken gebeurt met de politie-app en we stoppen 
met de dagelijkse reisdeclaraties. 
2. Criminaliteitsbestrijding begint bij het voorkomen van criminaliteit. De 
wijkagent speelt een belangrijke rol in preventie, signalering en sociale 
veiligheid. We investeren in opvoedingsondersteuning, onderwijs, jeugd- en 
jongerenwerk en jeugdzorg en de samenwerking daarvan met de politie. Juist 
bij kleine vergrijpen, zodat we voorkomen dat jongeren in de georganiseerde 
criminaliteit belanden of radicaliseren. 
3. We pakken de georganiseerde misdaad die zich bezighoudt met 
drugscriminaliteit, mensenhandel en gedwongen prostitutie hard aan. Politie, 
Openbaar Ministerie, Belastingdienst, gemeenten en woningbouwcorporaties 
werken daarvoor samen in een langjarige aanpak. We vergroten de 
(financiële) kennis en slagkracht om de georganiseerde criminaliteit in het 
hart te treffen: het oppakken van topcriminelen en het afpakken van crimineel 
geld. De politie krijgt meer capaciteit en kennis om cybercriminaliteit en zaken 
als oplichting en kinderporno via internet op te sporen. Gemeentes krijgen de 
mogelijkheid om een vestigingsvergunningsplicht in te voeren, zodat ze beter 
kunnen optreden tegen malafide bedrijven.PROGRAMMAPUNTEN
4. De politie en boa’s staan voor de veiligheid van iedereen en moeten een 
afspiegeling zijn van de samenleving. De politie intensiveert de werving 
van vrouwen, LHBTIQ+-mensen, mensen met een beperking, mensen van 
kleur, mensen met een migratieachtergrond en heeft speciale aandacht 
voor het creëren van een veilige, inclusieve werkcultuur. In overleg met 
de diversiteitsnetwerken garanderen we zo dat een goede afspiegeling 
ontstaat. De diversiteitsnetwerken binnen de politie (zoals Roze in Blauw, 
het Moluks-Indisch Netwerk en het Marokkaans netwerk) worden binnen 
de organisatie beter geborgd zodat deze niet alleen afhankelijk zijn van de 
inzet van vrijwilligers. Bij de politieopleidingen komt meer bewustwording 
en training over vooroordelen, discriminatie en racisme en er komen 
speciale discriminatierechercheurs. De politie werkt aan een veilige, 
inclusieve werkcultuur en pakt pestgedrag en discriminatie aan. Op pesten 
en discriminatie binnen de organisatie staan strengere, minder vrijblijvende 
maatregelen.
5. Politieoptreden heeft soms ernstig letsel of de dood van verdachten tot gevolg. 
Daarover moet zo volledig en transparant mogelijk publieke verantwoording 
plaatsvinden op basis van onafhankelijk onderzoek. We zetten ons in om 
buitenproportioneel politiegeweld te verminderen. We verbieden het gebruik 
van de nekklem en rubberen kogels bij politieoptreden en het gebruik van 
het stroomstootwapens tegen verwarde mensen. De ambtsinstructie moet 
in lijn zijn met de basisprincipes van de Verenigde Naties. Agenten moeten 
bij bewezen machtsmisbruik ontslagen kunnen worden. De beroepscode 
wordt aangevuld met regels over de omgang onderling en met burgers. Bij 
overtreding van deze regels kunnen sancties worden opgelegd.
6. Bescherming voor klokkenluiders wordt verankerd in de wet. Wie op 
Nederlands grondgebied misstanden wil aankaarten, heeft recht om dit 
verhaal te vertellen zonder daarvoor vervolgd te worden. Het Huis voor 
Klokkenluiders krijgt meer middelen en bevoegdheden voor onderzoek en 
handhaving.82 83
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20217. Het hoofddoel van straffen is het creëren van een veilige samenleving. 
Straffen moeten daarom effectief zijn voor het herstel van alle partijen en 
rehabilitatie van de dader. We vervangen kortdurende gevangenisstraffen 
zoveel mogelijk door andere herstelgerichte interventies en kleinschalige 
detentievormen krijgen de voorkeur boven megagevangenissen. 
Gevangenissen zijn publieke instellingen met personeel in overheidsdienst. 
Daders krijgen tijdig goede begeleiding vanuit reclassering en gemeenten.  
8. We lanceren een nationaal actieplan tegen seksueel geweld. De Centra 
Seksueel Geweld worden uitgebreid; ze combineren psychologische 
begeleiding voor zedenslachtoffers met het veiligstellen van aanwijzingen om 
verdachten op te sporen en te vervolgen. Agenten worden getraind om beter 
om te gaan met slachtoffers en daders van seksuele delicten. Slachtoffers 
krijgen sneller duidelijkheid over de voortgang in hun strafzaak en deze zaken 
blijven niet langer op de plank liggen. We kiezen voor een integrale aanpak 
voor preventie en het tegengaan van seksueel misbruik in het onderwijs, bij 
(sport)verenigingen en in (religieuze) instellingen. Seks zonder instemming 
gaat even zwaar bestraft worden als verkrachting. We werken aan het 
voorkomen en bestrijden van alle vormen van geweld tegen vrouwen.  
9. Thuis moet voor iedereen een veilige plek zijn. We creëren meer plekken in de 
slachtofferopvang. Slachtoffers van ernstig huiselijk geweld kunnen versneld 
toegang krijgen tot de opvang op aanwijzing van de politie en Veilig Thuis. 
We pakken huwelijksdwang, vrouwelijke genitale verminking en achterlating 
van kinderen voor een huwelijk in het buitenland aan door hogere straffen 
voor daders en zorgen voor goede preventieve voorlichting aan opvoeders 
en kinderen. We baseren het beleid rond huiselijk geweld op het besef dat 
geweld vaak gendergerelateerd is.
10. De Nederlandse staat neemt verantwoordelijkheid voor de misstanden 
bij adopties en de gedwongen afstanden van kinderen uit het verleden. 
Geadopteerden en gedupeerde eerste ouders worden gecompenseerd.  
Zij worden actief en financieel gesteund in hun recht op waarheidsvinding.11. We trekken voldoende geld uit voor de sociale advocatuur zodat iedereen 
die een advocaat nodig heeft daar een beroep op kan doen. De hoogte van 
griffierechten wordt bepaald door de draagkracht van de betrokken partij: laag 
voor individuele burgers, maatschappelijke organisaties en het midden- en 
kleinbedrijf, hoog voor grote bedrijven met een aanzienlijk financieel belang. 
Rechtsbijstand is een publieke voorziening: we draaien de privatisering van 
de sociale rechtshulp terug. We geven ruimte aan alternatieve vormen van 
rechtspraak, zoals regelrechters, schuldenrechters en wijkrechtspraak.
12. Het Openbaar Ministerie en de rechtspraak krijgen meer middelen. We 
stoppen met de outputfinanciering. We vergroten de onafhankelijkheid van de 
Raad voor de rechtspraak: de Raad krijgt een eigen begroting en in plaats van 
de benoeming van de leden van de Raad door de minister komt er inspraak 
door de beroepsgroep zelf. Herstelrechtvoorzieningen voor slachtoffers 
en daders/verdachten krijgen een volwaardige plek in de rechtspraak. We 
versterken de onafhankelijkheid van de officier van justitie door te verplichten 
dat ieder contact met de minister over een zaak schriftelijk wordt vastgelegd. 
Daarnaast waarborgen wij het verschoningsrecht van advocaten door de 
toetsing door de rechter-commissaris van vertrouwelijke stukken altijd te 
verplichten.
13. Een veilige digitale leefomgeving is belangrijk. Daarom werkt de 
Nederlandse overheid niet mee aan het introduceren of in stand houden 
van kwetsbaarheden in digitale producten en diensten. Bedrijven die 
de maatschappij in gevaar brengen door hun IT-producten of -diensten 
onvoldoende tegen misbruik te beveiligen, worden daarvoor verantwoordelijk 
gehouden. De Nederlandse overheid investeert in defensieve capaciteiten om 
vitale infrastructuur te beschermen tegen cyberaanvallen.
14. Bij de bestrijding van terrorisme ligt de nadruk op het verzamelen van 
inlichtingen uit menselijke bronnen en gerichte digitale surveillance in plaats 
van massasurveillance. De inlichtingen- en veiligheidsdiensten zetten 
hun bevoegdheden gericht in en publiceren jaarlijks het aantal taps dat 
ze hebben geplaatst. De commissie van toezicht op de inlichtingen- en 
veiligheidsdiensten krijgt de mogelijkheid om samen te werken met andere 
toezichthouders in betrouwbare Europese landen. 85
VERKIEZINGSPROGRAMMA GROENLINKS 2021 84
VERKIEZINGSPROGRAMMA GROENLINKS 2021Wereldwijd zijn mensen op de vlucht voor oorlog en vervolging. Vanuit verschrikkelijke 
omstandigheden hebben ze geen andere keuze dan huis, familie, vrienden, carrière en 
dromen achter te laten en op een andere plek bescherming te zoeken. GroenLinks zet zich 
in voor vrede en rechtvaardigheid wereldwijd, zodat mensen in hun eigen land veilig kunnen 
zijn. Helaas is dat nu veel te vaak niet het geval. We strijden daarom voor een humaan en 
rechtvaardig asiel- en migratiebeleid.
Wie bescherming zoekt tegen oorlog en 
vervolging kan in Nederland een thuis vinden. 
We sturen niemand terug naar een land waar 
het niet veilig is. We zorgen voor een snelle 
en eerlijke asielprocedure en investeren 
in de integratie om volwaardig deel uit 
te maken van de samenleving. Bij een 
rechtvaardig asiel- en migratiebeleid hoort 
ook duidelijkheid voor mensen die geen recht 
hebben op asiel. Ze worden snel en op een 
humane manier begeleid naar het land van 
herkomst. We bieden hulp aan regio’s waar 
veel vluchtelingen verblijven en zetten ons in 
voor een eerlijke verdeling van vluchtelingen 
binnen Europa. HUMAAN EN RECHTVAARDIG 
MIGRATIEBELEID
Het grootste deel van de mensen die uit het 
buitenland naar Nederland komen, bestaat 
uit arbeidsmigranten. Mensen die op zoek 
zijn naar werk, nieuwe kansen en een beter 
leven. Het vrije verkeer voor personen binnen 
de Europese Unie is een groot goed, maar 
vraagt om regulering. GroenLinks strijdt 
voor gelijk loon voor gelijk werk, we pakken 
werkgevers en uitzendbureaus die zich 
schuldig maken aan uitbuiting hard aan en 
we verbieden schijnconstructies die uitbuiting 
faciliteren. We maken goede afspraken over 
arbeidsmigratie van buiten de EU.15. We vervangen consumentenvuurwerk door professionele vuurwerkshows of 
innovatieve spektakelshows, bijvoorbeeld met drones of lasers. Dat maakt 
oud en nieuw veiliger voor ons allemaal (en vooral voor hulpverleners), houdt 
de lucht schoner, leidt tot minder afval en voorkomt dierenleed.
16. We legaliseren softdrugs en drugs zoals xtc en paddo’s. Tegelijkertijd 
zorgen we voor betere voorlichting over drugs, net als over roken en 
alcohol. Door legalisering ondermijnen we het verdienmodel van de 
georganiseerde misdaad, beperken we slachtoffers door foute drugs, pakken 
we brandgevaarlijke wietplantages aan en beperken we de milieuschade van 
afvaldumping.86 87
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20211. Het Vluchtelingenverdrag van de Verenigde Naties, het Europees Verdrag 
voor de Rechten van de Mens en het asielrecht van de EU vormen de basis 
voor onze omgang met vluchtelingen. Nederland gaat daarom veel meer dan 
nu bijdragen aan opvang van kwetsbare vluchtelingen. Dat doen we door een 
evenredig deel van de door de Verenigde Naties aangewezen groep op te 
nemen. We zetten ons in Europees verband in voor legale vluchtroutes, zodat 
vluchtelingen minder afhankelijk worden van mensensmokkelaars en we beter 
in de gaten kunnen houden wie zich in Europa bevindt. Voor burgers wordt 
het beter inzichtelijk gemaakt welke landen op de lijst van veilige landen staan 
en waarom. We zetten ons in om de rechten van klimaatvluchtelingen beter te 
verankeren in internationale verdragen.
2. Het snel verdwijnen van de schandvlek van de Griekse kampen krijgt prioriteit. 
Nederland spant zich in de Europese Unie maximaal in voor een eerlijke 
verdeling van vluchtelingen over de lidstaten en neemt het voortouw met 
andere welwillende landen: we verschuilen ons niet achter anderen. Ook 
zetten we ons in om soortgelijke nieuwe situaties in Griekenland en andere 
landen te voorkomen. We onderzoeken de mogelijkheid voor burgers en 
organisaties om betrokken te worden in de hervestiging en opvang van 
asielzoekers, zonder afbreuk te doen aan de hervestigingsverplichtingen die 
Nederland als land heeft. Nederland ondersteunt de Caribische delen van het 
Koninkrijk bij het opvangen van vluchtelingen uit de regio. 
3. Wie in Nederland asiel aanvraagt, krijgt veel sneller uitsluitsel (binnen 
zes maanden). Daarvoor investeren we structureel in de capaciteit van 
de Immigratie- en Naturalisatiedienst. Procedures waarbij kinderen zijn 
betrokken, worden met voorrang behandeld. We zetten alles op alles om 
te voorkomen dat alleenstaande kinderen uit de opvang verdwijnen en 
slachtoffer worden van mensensmokkel en uitbuiting.
4. Tijdens de procedure heeft iedere asielzoeker vanaf het begin toegang 
tot rechtsbijstand. Bij een afwijzing van de aanvraag bestaat het recht op 
beroep. Als de rechter heeft bevestigd dat iemand geen recht heeft op asiel is 
terugkeer naar het land van herkomst de aangewezen weg. Om die terugkeer 
humaan te laten verlopen, maakt Nederland, bij voorkeur in EU-verband, 
afspraken met de herkomstlanden over terugkeer. PROGRAMMAPUNTEN
5. Wie zonder documenten in Nederland verblijft, heeft toegang tot eerste 
levensbehoeften als zorg, onderdak en rechtsbijstand. De pilot met 
opvangprogramma’s in vijf grote steden voor mensen die zijn uitgeprocedeerd, 
verdient verlenging en uitbreiding. Daarnaast moeten zij een rol kunnen 
spelen in de maatschappij, door middel van bijvoorbeeld vrijwilligerswerk. 
Mensen die buiten eigen schuld niet kunnen terugkeren naar het land van 
herkomst en langer dan drie jaar zonder verblijfsvergunning in Nederland 
verblijven, krijgen die vergunning alsnog. Zolang geen uitzetting kan 
plaatsvinden, mogen jongeren zonder verblijfspapieren hun beroepsopleiding 
afmaken, wat inhoudt dat ze ook stage moeten kunnen lopen. Daarnaast 
kunnen mensen die op grond van het generaal pardon in 2007 een status 
kregen zonder persoonsdocumenten worden genaturaliseerd.
6. Asiel vragen is een grondrecht. We nemen obstakels weg die zijn bedoeld 
om het aanvragen van asiel onnodig te bemoeilijken. We zorgen dat er 
aanmeldcentra bijkomen die verspreid over het land en toegankelijk te 
bereiken zijn. Wie asiel aanvraagt op een luchthaven wordt alleen in het 
uiterste geval, bij een aantoonbaar veiligheidsrisico, in detentie geplaatst.
7. In de asielprocedure wordt beter gekeken naar de risico’s die kwetsbare 
groepen, zoals vrouwen, LHBTIQ+-mensen en mensen met een beperking, 
lopen bij terugkeer na een afwijzing van het asielverzoek. Zelfidentificatie is 
voortaan het zwaartepunt om te bepalen of een asielzoeker LHBTIQ+ is. Net 
als voor religieuze kwesties, komt er een onafhankelijke geschillencommissie 
voor afgewezen LHBTIQ+-asielzoekers. Ook de risico’s die specifiek voor 
kinderen gelden – kinderarbeid, kindhuwelijken, kindsoldaten, vrouwelijke 
genitale verminking en kinderprostitutie – krijgen meer aandacht.
8. Vreemdelingendetentie mag alleen nog ingezet worden als ultimum 
remedium en onder strikte voorwaarden. De huidige praktijk, waarin 
ongedocumenteerden enkel omdat ze geen verblijfsvergunning hebben 
langdurig in hechtenis worden genomen met als doel ze uit te zetten, is 
inhumaan, niet effectief en gaat tegen Europese regelgeving in. Detentie 
grijpt diep in mensenlevens en kan blijvende schade veroorzaken. We gaan 
op zoek naar meer alternatieven voor bewaring, zoals het opleggen van 
een meldplicht. Op gezinslocaties gaan we werken met gezinsvriendelijke 
terugkeer-counseling. De gesloten gezinslocatie in Zeist heffen we op.88 89
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20219. Mensen die in een asielzoekerscentrum (azc) verblijven, zijn aan de zorg van 
de overheid toevertrouwd. We verbeteren de toegang tot gespecialiseerde 
psychische en lichamelijke zorg. We treden streng op tegen intimidatie en 
discriminatie van kwetsbare groepen binnen azc’s. Het aantal verhuizingen 
wordt drastisch ingeperkt, in het bijzonder wanneer er kinderen zijn betrokken. 
Er komt meer ruimte voor aparte voorzieningen voor ernstig zieken en 
mensen met een beperking. Als we de veiligheid van kwetsbare asielzoekers, 
zoals LHBTIQ+-vluchtelingen, niet op een andere manier kunnen garanderen, 
krijgen zij onderdak op een alternatieve locatie.
10. Tijdens de asielprocedure kunnen mensen taallessen, opleidingen en 
cursussen volgen. De cursussen zijn ook beschikbaar voor mensen die in de 
buurt van het azc wonen. Mensen in de procedure krijgen de mogelijkheid 
om vrijwilligerswerk te doen of worden voor een tijdelijke baan gematcht 
met werkgevers die vacatures hebben. Wie een asielstatus krijgt, moet zo 
snel mogelijk onderdeel uitmaken van de Nederlandse samenleving. Dat 
betekent geen marktwerking in het taal- en inburgeringsonderwijs, goede en 
persoonlijke begeleiding naar opleiding of werk en een betere erkenning van 
diploma’s die in het buitenland zijn behaald.
11. Een geslaagd inburgeringstraject maakt van 'zij' 'wij'. 
Inburgeringsprogramma’s worden gefinancierd en uitgevoerd door de 
gemeente en worden mede afgestemd op de capaciteit en behoefte van de 
inburgeraar. Voor marktwerking in het taal- en inburgeringsonderwijs is geen 
plek. De kwaliteit van het taal- en inburgeringsonderwijs wordt gecontroleerd 
door de Onderwijsinspectie of een andere daartoe gekwalificeerde instantie. 
Inburgering omvat ook goede en persoonlijke begeleiding naar opleiding of 
werk en een betere erkenning van diploma’s die in het buitenland zijn behaald. 
12. Het recht op gezinsleven is een fundamenteel recht. Beperkingen op dat 
fundamentele recht, bijvoorbeeld in de vorm van strenge inkomenseisen, 
worden terughoudend en met ruimte voor de menselijke maat toegepast. De 
wettelijke mogelijkheid voor gezinshereniging van gezinsleden buiten het 
kerngezin wordt opnieuw ingevoerd. Zelfstandig verblijf voor houders van een 
afhankelijke verblijfsvergunning als gezinsmigrant wordt weer mogelijk na drie 
jaar in plaats van vijf jaar. Voor vluchtelingen moet een reële bewijslast gelden 
ten aanzien van identiteit en gezinsband zodat vluchtelingengezinnen niet 
meer ten onrechte gescheiden blijven.13. Er komt één minister die verantwoordelijk is voor alles wat samenhangt met 
migratie. Deze bewindspersoon krijgt de discretionaire bevoegdheid om in 
schrijnende situaties een verblijfsvergunning te geven. 
14. We versterken de positie van arbeidsmigranten door de koppeling 
van contracten voor werk, huisvesting en vervoer te verbieden en 
streng te handhaven op fatsoenlijk werkgeverschap. Gemeenten waar 
arbeidsmigranten werken, hebben de verantwoordelijkheid om voor goede 
huisvesting te zorgen. Provincies zien daarop toe. We zetten ons ervoor in dat 
arbeidsmigranten zelf en de organisaties die voor hen opkomen beter worden 
gehoord.
15. Er komen meer mogelijkheden voor arbeidsmigratie van buiten de Europese 
Unie. We sluiten overeenkomsten met herkomstlanden van arbeidsmigranten, 
waarin we de ruimte voor arbeidsmigratie afstemmen op de tekorten op 
de Nederlandse arbeidsmarkt en de beschikbaarheid van en behoefte 
aan werknemers in het land van herkomst. Dat geldt ook voor stages, 
werkervaringsplaatsen en opleidingen in beroepen waar in Nederland vraag 
naar is.91
VERKIEZINGSPROGRAMMA GROENLINKS 2021 90
VERKIEZINGSPROGRAMMA GROENLINKS 2021
HOOFDSTUK 5
WE STAAN VOOR INTER-
NATIONALE SOLIDARITEIT
90INLEIDING
We zijn allemaal met elkaar verbonden. Dat is geen loze kreet. Of weeïg wensdenken. Het 
is de realiteit van de 21e eeuw. De eeuw waarin verschuilen achter de dijken definitief tot het 
verleden behoort. Landen, bedrijven en mensen zijn meer met elkaar verbonden dan ooit. Een 
virus dat in China opduikt, bereikt Nederland in een oogwenk. De spullen die we hier kopen, 
hebben direct invloed op fabriekswerkers in Bangladesh. De CO2 die we hier uitstoten, leidt 
tot hitterecords en dwingt mensen op de vlucht in Afrika. Globalisering is een feit. De vraag is: 
welke globalisering willen we? 
De globalisering van de 20e eeuw stond in het teken van handel. Handel waarin alleen de 
laagste prijs telt. Handel die grote bedrijven en rijke landen nog rijker maakt. Maar de wereld 
armer. De ongelijkheid neemt toe, oerbossen verdwijnen, oceanen worden leeggevist, 
ijskappen smelten, inheemse volken worden in hun bestaan bedreigd. En deze globalisering 
heeft Nederland en Europa ook nog eens erg kwetsbaar en afhankelijk gemaakt van landen 
als China en India voor onmisbare zaken, zoals vaccins, medicijnen en mondkapjes.
GroenLinks strijdt voor een andere globalisering. Een globalisering waarin we naïef 
economisme vervangen door internationale solidariteit, mondiaal klimaatbeleid, bescherming 
van mensenrechten en strategische onafhankelijkheid. Met een zelfbewust Europa waarin 
Nederland zich niet vrekkig en kortzichtig opstelt, maar solidair en gericht op duurzame 
welvaart en welzijn voor noord, oost, zuid, en west. De coronacrisis laat eens te meer zien dat 
globalisering geen keuze is. GroenLinks strijdt ervoor om die globalisering duurzaam en eerlijk 
te maken.93
VERKIEZINGSPROGRAMMA GROENLINKS 2021 92
VERKIEZINGSPROGRAMMA GROENLINKS 2021De toekomst van Nederland ligt in een sterk en verenigd Europa. Een Europa dat strijdt voor 
vrede, veiligheid, democratie en persvrijheid. Wereldwijd en op ons eigen continent. Een 
Europa waarin je kunt werken, leren, ondernemen en reizen zonder grenzen. Een Europa 
waarin onze economische toekomst groen is. Een Europa waarin grote bedrijven op een 
eerlijke manier bijdragen aan onze samenleving. En een Europa dat mensenrechten en 
de rechtsstaat beschermt. Maar om dat alles werkelijkheid te laten worden, moet er veel 
veranderen in Europa.
Want van het Europa van de afgelopen 
decennia hebben vooral grote bedrijven 
geprofiteerd. Ten koste van werknemers 
en ten koste van het klimaat. De Europese 
Unie is afgedreven van haar bedoeling: 
mensen verbinden. De coronacrisis biedt 
een kans voor een groener, eerlijker en 
inclusiever Europa. GroenLinks zet zich in 
voor ambitieuze investeringen in digitalisering 
en groene innovatie. Voor landbouwsubsidies 
die de overgang naar natuurinclusieve 
landbouw niet in de weg staan, maar 
stimuleren. Voor gelijke rechten voor alle 
werknemers. Voor het aanpakken van 
belastingontwijking door grote bedrijven.VOOR VERANDERING 
IN EUROPA
Dat andere Europa vraagt ook een ander 
Nederland. Tijdens de coronacrisis bleek 
weer eens hoe kortzichtig eigenbelang 
de boventoon voert bij het kabinet-Rutte. 
Nederland koppelde noodzakelijke financiële 
steun voor landen die hard waren getroffen 
door corona aan eisen die leiden tot meer 
werkloosheid en armoede daar. Dat is niet 
alleen oneerlijk, het is ook economisch 
dom. De Nederlandse economie is gebaat 
bij investeringen en bij welvaart in andere 
Europese landen. Europese solidariteit is 
goed voor ons allemaal.1. Om uit de coronacrisis te komen, investeert de Europese Unie in de 
economie en de banen van de toekomst. De Europese Green Deal en de 
Digitale Agenda vormen daarvoor een goede basis. Nederland zet zich in 
voor Europese steunpakketten, met sociale en groene voorwaarden, voor 
landen die door corona in grote problemen zijn gekomen. We werken aan 
het versoepelen van de strenge Europese begrotingsregels in deze crisistijd, 
waardoor landen meer ruimte krijgen om te investeren in hun economie.
2. De toekomst van Europa is groen. Verhoging van de Europese CO2-heffing 
wordt diplomatieke topprioriteit. Er gaan geen Europese subsidies meer naar 
fossiele energie en uiterlijk in 2030 zijn alle kolencentrales in de Europese 
Unie dicht. De Europese Investeringsbank richt zich op groene innovatie, 
duurzame energie en energiebesparing. De EU krijgt een supernet voor 
groene stroom om schommelingen in het aanbod van groene energie op te 
vangen. Door importheffingen (‘carbon border tax’) in te voeren op met name 
soja en palmolie krijgt de lokale Europese teelt een serieuze kans, terwijl 
ontbossing elders wordt tegengegaan. De EU komt met strenge regels voor 
hergebruik van grondstoffen en het verminderen van afval. Hiermee bouwen 
we aan een circulaire economie met groene banen.
3. De Europese Unie moet socialer. Nederland spant zich in Europa in 
voor hogere sociale standaarden en het versterken van de rechten van 
werknemers, bijvoorbeeld met een Europees minimumloon. Vrij verkeer van 
werknemers mondt niet langer uit in uitbuiting van mensen. We willen dat het 
Europees economisch, handels en interne marktbeleid de publieke sector 
steunt en niet aanspoort tot marktwerking. Landen moeten vrij zijn om hun 
publieke sector, zoals de zorg, niet aan te besteden op de markt. 
4. Grote bedrijven gaan in Europa eerlijk belasting betalen. De basis voor het 
betalen van winstbelasting wordt overal in de EU hetzelfde. Hierdoor gaan 
landen niet meer onderling concurreren met te lage belastingtarieven en 
voordeeltjes voor grote bedrijven. Grote bedrijven worden verplicht om in ieder 
land waar ze actief zijn publiekelijk te rapporteren over de belasting die ze 
betalen en de subsidies die ze krijgen. PROGRAMMAPUNTEN94 95
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20215. De Europese rechtsstaat is niet onderhandelbaar. De Europese Unie 
treedt hard op tegen landen waar de rechtsstaat of mensenrechten worden 
bedreigd, zoals Hongarije en Polen. Zo nodig door het intrekken van subsidies 
of het aanspannen van procedures bij het Europese Hof van Justitie. Het Hof 
krijgt meer bevoegdheden om in te grijpen bij schending van fundamentele 
Europese waarden, waaronder mensenrechten, democratie, vrijheid van pers 
en de onafhankelijke rechtspraak. In het uiterste geval worden EU-landen die 
de rechtsstaat niet respecteren, uitgesloten van stemmingen binnen de EU. 
6. Nederland houdt zich aan de toetredingsafspraken die ze in de EU heeft 
gemaakt. Dat betekent dat de toetredingsonderhandelingen met Albanië en 
Noord-Macedonië worden gestart. Deze landen kunnen alleen toetreden 
als ze voldoen aan de toetredingscriteria, zoals een sterke democratie, 
onafhankelijke rechtspraak, bestrijding van corruptie en het garanderen van 
mensenrechten. In het geval van een sterke verslechtering van deze criteria, 
zoals in Turkije, worden de toetredingsonderhandelingen beëindigd. Wij 
blijven de EU mede zien als een vredes-en ontwikkelingsproject en sluiten 
toetredingsafspraken met nieuwe landen niet uit, uiteraard onder voorwaarde 
van genoemde toetredingscriteria.
7. De Europese Unie moet een sterker front vormen tegen de bedreigingen 
vanuit landen als China en Rusland. Ook moet de EU onafhankelijker 
worden van de Verenigde Staten, ongeacht wie er in het Witte Huis zit. 
Om het buitenlandbeleid van de EU krachtdadiger en effectiever te maken, 
worden nationale veto’s afgeschaft. Nederland investeert in nieuwe 
bondgenootschappen met gelijkgezinde landen en regio’s, zowel binnen als 
buiten de EU. 
8. We werken aan een meer democratische Europese Unie. Het Europees 
Parlement krijgt de mogelijkheid om zelf voorstellen te doen voor nieuwe wet- 
en regelgeving. Besluitvorming in de Raad van Ministers wordt transparanter 
door de standpunten van individuele landen openbaar te maken. Uiteindelijk 
is voor deze democratisering een verdragswijziging nodig. Er komt een 
Europese Wet openbaarheid van bestuur, die van openbaarheid van 
documenten de regel maakt. Nederland krijgt een staatssecretaris of minister 
voor Europese Zaken. We blijven werken aan verdere Europese integratie.9. We betreuren het dat het Verenigd Koninkrijk heeft gekozen voor een Brexit. 
Toch blijft het Verenigd Koninkrijk een belangrijke partner voor de Europese 
Unie en Nederland. We streven naar een eerlijk en groen handelsakkoord met 
een gelijk speelveld, zonder een race to the bottom ten koste van mens en 
planeet. We blijven de samenwerking zoeken met het Verenigd Koninkrijk op 
mensenrechtengebied, versterking van de multilaterale wereldorde, veiligheid 
en de aanpak van klimaatverandering.97
VERKIEZINGSPROGRAMMA GROENLINKS 2021 96
VERKIEZINGSPROGRAMMA GROENLINKS 2021Leven in vrede en veiligheid zou voor iedereen vanzelfsprekend moeten zijn. Waar op 
de wereld je ook woont. Helaas kunnen we dagelijks zien dat dit voor te veel mensen 
niet de realiteit is. Als een van de rijkste landen ter wereld draagt Nederland een grote 
verantwoordelijkheid. Een verantwoordelijkheid om zich in te zetten voor diplomatie en het 
voorkomen van gewapende conflicten. Om te strijden tegen genocide en schendingen van 
mensenrechten. Om wereldwijd vrede en veiligheid te bevorderen. En om dat te doen in 
samenwerking met andere landen binnen de Europese Unie en de Verenigde Naties. 
Als alle niet-militaire opties voor het beschermen van mensen zijn uitgeput, kunnen militaire 
interventies nodig zijn. Maar we weten tegelijkertijd dat militair optreden op zichzelf niet tot 
duurzame vrede leidt. GroenLinks steunt alleen militaire interventies als uiterste redmiddel en 
als deze hand in hand gaan met langdurige diplomatie, humanitaire hulp en wederopbouw. 
En als er een helder mandaat is vanuit het internationale recht, bijvoorbeeld via de Verenigde 
Naties. GroenLinks is voorstander van betere militaire samenwerking binnen de Europese 
Unie, waarbij ons eigen leger meer gespecialiseerde taken uitvoert. WE STRIJDEN VOOR 
VREDE EN VEILIGHEID PROGRAMMAPUNTEN
1. Nederland zet zich in voor betere samenwerking tussen krijgsmachten 
binnen de Europese Unie. Onze land- en luchtmacht werken zoveel mogelijk 
samen met de krijgsmacht van landen om ons heen. We werken toe naar 
een Europese defensiemacht, waarbij de inzet van Nederlandse militairen 
altijd het mandaat blijft van het Nederlandse parlement. We willen een 
gezamenlijke EU-zetel in de VN-Veiligheidsraad. Nederland zet zich in voor de 
versterking van niet-militaire middelen van de Europese Unie ten behoeve van 
conflictpreventie, diplomatie en civiele vredesmissies.
2. We geven ons leger meer gespecialiseerde taken en vergroten de slagkracht 
door kritisch te kijken naar de effectiviteit van zowel onze omvangrijke als 
onze kleinere militaire missies in het buitenland. We investeren in de marine, 
die we ook inzetten om het Caribische deel van ons Koninkrijk te beschermen. 
Daarnaast zet Nederland in op het tegengaan van onlineoorlog (’cyberwar ’), 
de beveiliging van informatie en versterking van de diplomatieke dienst. 
3. We spannen ons in om wapens de wereld uit te helpen. Nederland 
ondertekent het VN-verdrag tot een verbod op kernwapens en we maken 
ons hard voor het wereldwijd nakomen van verdragen tegen landmijnen 
en clusterbommen. Binnen de EU nemen we initiatieven tot wederzijdse 
ontwapening, waarbij ook kernmachten als China, India Rusland en 
de Verenigde Staten worden betrokken. Nederland streeft naar strikte 
internationale afspraken die de inzet van nieuwe wapensystemen, zoals 
bewapende drones, cyberaanvallen en hypersone raketten, tegengaan. We 
streven naar een internationaal verbod op autonome wapensystemen. 
4. Ons land biedt geen plaats aan wapenbeurzen en de overheid ondersteunt 
Nederlandse bedrijven niet bij deelname aan internationale wapenbeurzen. 
Nederland wordt strenger in het verlenen van exportvergunningen voor 
wapens aan landen die ze mogelijk voor verkeerde doeleinden inzetten. Bij 
voorkeur in Europees verband, maar als het moet zelfstandig. Technologie 
en apparatuur voor cybersurveillance gaan ook onder het wapenexportbeleid 
vallen.PROGRAMMAPUNTEN99
VERKIEZINGSPROGRAMMA GROENLINKS 2021 98
VERKIEZINGSPROGRAMMA GROENLINKS 20215. Nederland draagt bij aan rechtvaardige oplossingen van de meest 
ontwrichtende conflicten. De langdurende (burger)oorlogen in Afghanistan, 
Jemen, Libië en Syrië vragen om internationale vredesbemiddeling, met een 
leidende rol van de Europese Unie en de Verenigde Naties. We zetten ons 
in voor een rechtvaardige behandeling van de Koerden. In het Israëlisch-
Palestijnse conflict streven we naar een rechtvaardige tweestatenoplossing. 
Geweld brengt in dit asymmetrisch conflict deze oplossing niet dichterbij. 
We maken ons hard tegen het disproportionele geweld en de intimidatie 
door Israël, de annexatie van Palestijns grondgebied door de bouw van 
nederzettingen en de economische belemmeringen, die de Palestijnen hard 
raken en duurzame vrede in de weg staan. Nederland pleit voor opschorting 
van het associatieverdrag tussen de Europese Unie en Israël, zolang Israël 
doorgaat met ernstige schendingen van het internationaal recht. Nederland 
erkent Palestina als staat en dringt er bij het Palestijns leiderschap op aan 
om vrije verkiezingen te organiseren. Producten uit nederzettingen in bezet 
Palestijns gebied moeten herkenbaar zijn aan hun etiket.
6. Nederland werkt aan het versterken van de Verenigde Naties. Van de 
VN-organisaties vragen we transparantie, kwaliteit en onafhankelijkheid. 
Onder die voorwaarden krijgt de Wereldgezondheidsorganisatie (WHO) 
een uitbreiding van haar mandaat om meer eigen onderzoek te doen en 
overheden te adviseren. Daarmee kunnen wereldwijde gezondheidscrisissen, 
zoals corona, sneller en beter worden aangepakt. Nederland zet zich in voor 
een beter functioneren van de VN-Mensenrechtenraad.
7. De verantwoordelijken voor het neerhalen van MH17 moeten worden berecht. 
Hiervoor benutten we alle mogelijke diplomatieke en juridische kanalen, zoals 
doorgaan met het proces om Rusland staatsaansprakelijk te maken. Om een 
dergelijke ramp in de toekomst te voorkomen, moeten luchtvaartorganisaties 
en overheden sneller informatie uitwisselen zodat het luchtruim tijdig kan 
worden afgesloten. Eerlijke en duurzame handel is goed voor iedereen. Voor ondernemers die de kans krijgen 
hun producten aan meer mensen te verkopen. Voor consumenten die een grotere keuze 
hebben voor een goede prijs. Voor landen die hun economie kunnen ontwikkelen en banen 
creëren. Maar de internationale handel is nu niet eerlijk en duurzaam. Handelsakkoorden 
bevoordelen grote bedrijven en rijke landen. Bedrijven verplaatsen hun productie naar de 
landen waar de lonen het laagst zijn, werknemers het slechtst zijn beschermd en milieuregels 
ontbreken. 
En als dan de coronacrisis uitbreekt, vallen in 
die landen de hardste klappen. GroenLinks 
wil een ander systeem, een systeem van 
eerlijke en duurzame handel. Handel die ten 
dienste staat van mens en planeet, en niet 
van geld en grote bedrijven. Handel waarin 
mensenrechten, welzijn, klimaat, natuur en 
dierenwelzijn belangrijker zijn dan zoveel 
mogelijk geld verdienen. We zetten in op 
regionale productie als alternatief voor het 
eindeloos over de wereld slepen van spullen. EERLIJKE INTER- 
NATIONALE POLITIEK
Het aanpakken van de klimaatcrisis en 
het opkomen voor mensenrechten staan 
centraal in de visie van GroenLinks op de 
wereld. Ontwikkelingssamenwerking komt 
ten goede aan de mensen die dat het hardste 
nodig hebben. Juist nu corona keihard 
toeslaat in de armste landen zetten we het 
bestrijden van armoede en ongelijkheid 
bovenaan de agenda. We steunen wereldwijd 
maatschappelijke bewegingen die opkomen 
voor natuur en mensen.100 101
VERKIEZINGSPROGRAMMA GROENLINKS 2021 VERKIEZINGSPROGRAMMA GROENLINKS 20211. Eerlijke en duurzame handel vraagt om nieuwe regels. Handelsakkoorden 
moeten gaan voldoen aan internationale standaarden waar Nederland 
en Europa voor hebben getekend, zoals de duurzame ontwikkeldoelen 
van de Verenigde Naties en de OECD-richtlijnen voor eerlijke handel. Dat 
betekent: transparantie over de hele productieketen, leefbare lonen, veilige 
arbeidsomstandigheden, aandacht voor dierenwelzijn en het respecteren van 
mensenrechten. Buitenlandse investeerders krijgen bij handelsak-koorden 
geen speciale behandeling en moeten zich gewoon houden aan deze 
richtlijnen en de wet in de landen waar ze actief zijn. Nederland maakt zich 
in het bijzonder hard voor de invoering en ratificatie van het bindende VN-
verdrag voor bedrijfsleven en mensenrechten, om bedrijven te verplichten de 
mensenrechten te respecteren.
2. Nederland wordt koploper in internationaal maatschappelijk verantwoord 
ondernemen (IMVO) en ziet streng toe op duurzaamheidsclaims en 
keurmerken. We voeren nieuwe IMVO-wetgeving in en zetten ons in 
voor Europees beleid hierop. De overheid maakt MVO onderdeel van de 
aanbestedingscriteria en controleert of hieraan wordt voldaan. Daarbij betaalt 
zij een eerlijke prijs die een leefbaar loon voor boeren en arbeiders mogelijk 
maakt. De Nederlandse overheidsfinanciering van export is fossielvrij in 
2025. We sluiten internationale partnerschappen voor duurzame energie, 
bijvoorbeeld voor groene waterstof uit landen met veel zon en ruimte. 
Nederland maakt binnen de Europese Unie prioriteit van een Europese 
bossenwet waarin bedrijven alleen producten op de Europese markt mogen 
brengen die niet tot ontbossing leiden. 
3. Nederland draagt internationaal bij aan het aanpakken van 
mensenrechtenschendingen. Via de ambassades zetten we ons in 
voor de bescherming van mensenrechten zoals gelijke behandeling, 
vrijheid van meningsuiting, eerlijke rechtspraak en het recht op een 
behoorlijke levensstandaard. Daarnaast komt zij op voor arbeidsrechten 
zoals vakbondsvrijheid, het tegengaan van kinderarbeid, veilige 
arbeidsomstandigheden en uitbetaling van een leefbaar loon. Nederland zet 
zich op proactieve en constructieve wijze in voor de onderhandelingen van het 
VN-verdrag ‘mensenrechten en bedrijfsleven’. PROGRAMMAPUNTEN
4. Nederland staat internationaal voor klimaatrechtvaardigheid en het 
aanpakken van de klimaatcrisis. We nemen als rijk land onze (historische) 
verantwoordelijkheid bij het ondersteunen van landen die het heftigst 
lijden onder de effecten van klimaatveran-dering, met oog voor hun 
ontwikkelingspositie. Hierbij proberen we lokale gemeenschappen zoveel 
mogelijk zeggenschap te geven. Nederland dringt er bij de EU en de VN op 
aan dat in bestaande conflictresolutiemethoden aandacht wordt besteed 
aan een gelijke verdeling van basisbehoeften als voedsel en water. We 
werken (inter)nationaal aan de erkenning van het mensenrecht op duurzame 
ontwikkeling, een stabiel klimaat en een gezond en schoon leefmilieu voor 
huidige en toekomstige generaties.
5. We besteden 0,7 procent van ons bruto nationaal product aan 
ontwikkelingssamenwerking. Klimaatsteun voor ontwikkelingslanden komt 
bovenop de uitgaven voor ontwikkelingssamenwerking en de opvang van 
asielzoekers wordt niet betaald uit het ontwikkelingsbudget. We richten 
ons bij ontwikkelingssamenwerking op armoedebestrijding, het tegengaan 
van corruptie, aanpassing aan klimaatverandering, zeggenschap over 
de eigen natuurlijke hulpbronnen en het versterken van onderwijs, zorg 
en goed bestuur. We kiezen vaker voor het direct verstrekken van een 
basisinkomen om zo de extreme armoede aan te pakken. We zetten ons in 
voor kwijtschelding van de torenhoge schuldenlast van de armste landen. 
We maken het voor migranten gemakkelijker om geld over te maken naar 
herkomstlanden. Tegelijkertijd gaan we wegsluizen van geld door corrupte 
regimes naar Europa tegen. Nazaten uit gebieden waar de gevolgen van 
Nederlands kolonialisme nog voelbaar zijn en diaspora's die elders kampen 
met conflicten, mensenrechtenschendingen en/of ecocide, worden actief 
betrokken bij het buitenlandbeleid en diplomatieke missies.
6. Mensenrechten zijn de hoeksteen van het Nederlandse buitenlandbeleid. 
We komen op voor strijders voor mensen- en vrouwenrechten, voor 
milieuactivisten, LHBTIQ+-bewegingen, (religieuze) minderheden 
en inheemse volken. We stimuleren de participatie van vrouwen en 
kinderen bij het voorkomen en oplossen van gewapende conflicten, bij 
vredesonderhandelingen en bij wederopbouw. Opkomen voor seksuele en 
reproductieve rechten is in deze tijd extra belangrijk en dient een speerpunt 
te blijven van ontwikkelingssamenwerking. We ondersteunen wereldwijd 
bewegingen die strijden voor democratie, rechtsstaat en persvrijheid. 102
VERKIEZINGSPROGRAMMA GROENLINKS 2021COLOFON
PROGRAMMA
Het verkiezingsprogramma is opgesteld door de programmacommissie,  
bestaande uit:
• Jeroen Postma, voorzitter programmacommissie
• Robbert Bodegraven, directeur Wetenschappelijk Bureau
• Corinne Ellemeet, Tweede Kamerlid
• Ufuk Kâhya, wethouder gemeente ‘s-Hertogenbosch
• Christel Kohlmann, chef staf Tweede Kamerfractie
• Bart Snels, Tweede Kamerlid
• Zita Pels, gedeputeerde provincie Noord-Holland
• Kees Vendrik, lid Eerste Kamer
Met ondersteuning van Hans Rodenburg, secretaris en penvoerder van de commissie, 
Mathilde Streefkerk, politiek adviseur Tweede Kamerfractie, en Cherelle de Leeuw en 
Zander Evenberg, respectievelijk medewerker en stagiair op het Wetenschappelijk Bureau 
GroenLinks.
VORMGEVING 
Annemarie Hoekendijk
FOTOGRAFIE
Gabriela Hengeveld
UITGAVE
Partijbestuur GroenLinks
Postbus 8008
3503 RA Utrecht
tel. 030-2399900 
—
info@groenlinks.nl
www.groenlinks.nl